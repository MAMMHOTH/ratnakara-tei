<TEI xmlns="http://www.tei-c.org/ns/1.0">
  <teiHeader xmlns="http://www.tei-c.org/ns/1.0">
    <fileDesc>
      <titleStmt>
        <title>Kāvyamālā</title>
      </titleStmt>
      <sourceDesc>
        <msDesc>
          <msIdentifier>
            <idno type="siglum">K</idno>
          </msIdentifier>
          <msContents>
            <summary>Kāvyamālā Edition of the Haravijaya. Transcript based on an old e-text from Diwakar and Rabi Acharya.</summary>
            <msItem n="1" defective="true">
            <!-- @defective: 'false' for complete, 'true' for incomplete -->
              <author xml:lang="sa" role="author">Ratnākara</author>
              <title xml:lang="sa">Haravijaya</title>
              <!-- rubric, incipit, explicit, and finalRubric are given as examples -->
              <textLang mainLang="sa-Deva">Sanskrit in Devanāgarī script.</textLang>
              <!-- @mainLang can be "sa-Deva", "sa-Mlym", "sa-Telu", "sa-Newa", etc. See ISO 15924 for more details. -->
            </msItem>
          </msContents>
          <physDesc>
            <objectDesc form="book">
            <!-- @form can be "pothi", "book", scroll", etc. -->
              <supportDesc material="paper">
              <extent>
              <measure quantity="708" unit="pages" />
              </extent>
</supportDesc>
            </objectDesc>
          </physDesc>
          <history>
            <origin>
              <origDate calendar="CE" when="1890">1890</origDate>
              <!-- calendar can be "Vikrama", "Śaka", etc. Dates can be approximate or exact. -->
              <origPlace xml:lang="en">Bombay</origPlace>
            </origin>
          </history>
        </msDesc>
      <publicationStmt>
      <date calendar="Gregorian">1890</date>
      <publisher>Nirṇaya-Sāgara Press</publisher>
      <pubPlace>Bombay</pubPlace>
      <series>
      <title level="s">Kāvyamālā</title>
      <biblScope>22</biblScope>
      </series>
      </publicationStmt>
      </sourceDesc>
    </fileDesc>
    <revisionDesc>
      <change when="2020-05-31">
        <persName>Peter Pasedach</persName>
      </change>
    </revisionDesc>
  </teiHeader>
  <text xml:lang="sa-Latn">
    <body>
<div xmlns="http://www.tei-c.org/ns/1.0" n="47" type="chapter">
<pb n="641"/>
<p>
saptacatvāriṃśaḥ sargaḥ|
</p>
<lg type="verse" xml:id="HV_47_1">
<l>saṅgrāmamūrdhni dalitāsuracakravālā-</l>
<l>mālokya tatra vikasatpulakaprabandhāḥ|</l>
<l>ābaddhagocarapariṣṭhitavākprapañcaṃ</l>
<l>saṃtuṣṭuvurbhagavatīmiti siddhasādhyāḥ||1||</l>
</lg>
<lg type="verse" xml:id="HV_47_2">
<l>kiṃ citramatra dalitaṃ ripucakravāla-</l>
<l>metatvayā janani yatprasabhaṃ raṇāgre|</l>
<l>nirbhindatī bhavanavartiniśāndhakāra-</l>
<l>māścaryadhāma nahi dīpaśikhā kadācit||2||</l>
</lg>
<lg type="verse" xml:id="HV_47_3">
<l>dordaṇḍadṛptamanasaḥ subhaṭā vipakṣa-</l>
<l>manye 'pi yadraṇamukheṣu parājayante|</l>
<l>tacchaktirūpamanaghasthiti saṃ.................</l>
<l>.........ṣabhāgaparamāṇuvijṛmbhitaṃ te||3||</l>
</lg>
<lg type="verse" xml:id="HV_47_4">
<l>daityaiḥ purā suracamūsu vinirjitāsu</l>
<l>tadguptikāraṇavaśādasamāptaśaktiḥ|</l>
<l>dhyātvā sanātanapadaṃ kila śaṃkareṇa</l>
<l>sṛṣṭāsi nānyajitajīvanibandhavṛttiḥ(?)||4||</l>
</lg>
<lg type="verse" xml:id="HV_47_5">
<l>nistriṃśamudvahasi saṃprati nīlakaṇṭha-</l>
<l>kaṇṭhaprahbāsadṛśa ityanurāgahetoḥ|</l>
<l>huṃkārasaṃbhramacalatsakalātatāyi-</l>
<l>cakrā na jātu raṇalālasayā punastvam||5||</l>
</lg>
<lg type="verse" xml:id="HV_47_6">
<l>āyodhaneṣu sakalāmaracakravālai-</l>
<l>rālokitā tvamasurādhipa.................|</l>
<l>vistāridarpaṇamivodaradeśalagna-</l>
<l>mabhraṃkaṣoṣṇakaramaṇḍalamudvahantī||6||</l>
</lg>
<lg type="verse" xml:id="HV_47_7">
<l>kārkaśyamaśmanikarādiva saṃyugeṣu</l>
<l>dūrvāpravālakalayā (kavalā)diva............ṛaṅge(raṅgamaṅge)|</l>
<pb n="642"/>
<l>saṃkrāntimāpadiva devi himasthalībhyo</l>
<l>hāsacchavistava tuṣāragirervipāṇḍuḥ||7||</l>
</lg>
<lg type="verse" xml:id="HV_47_8">
<l>mārgaṃ purā kila sahasraruco rurutsu-</l>
<l>rudyannagastyamunināpi niṣiddhavṛttiḥ|</l>
<l>vindhyācalastvayi guhāgṛhabhāji sapta-</l>
<l>lokādhikaṃ dhruvamavāpa samunnatatvam||8||</l>
</lg>
<lg type="verse" xml:id="HV_47_9">
<l>saṃcintya rūpamatulaṃ tava puṣpaketu-</l>
<l>dāhānutāpavaśataḥ śvasitoṣṇavātān|</l>
<l>ākṛṣṭakaṇṭhakuharāspadakālakūṭa-</l>
<l>kūṭānalāniva mumoca mṛgāṅkamauliḥ||9||</l>
</lg>
<lg type="verse" xml:id="HV_47_10">
<l>sadmājiraṃ tava nabhaścaracakravāla-</l>
<l>puṣpopakāranipatanmadhupāvalīkam|</l>
<l>vicchinnabhaktabhavabandhanalohapāśa-</l>
<l>jālāvakīrṇamiva rājati mekalādrau||10||</l>
</lg>
<lg type="verse" xml:id="HV_47_11">
<l>nistriṃśaghātavinikṛttapaśūpahāra-</l>
<l>jīvā ivāpya sugatiṃ paridīpyamānāḥ|</l>
<l>vindhyādrikaṃdarajuṣo bhuvanāndhakāra-</l>
<l>nirbhedino 'ntikagatāstava bhānti dīpāḥ||11||</l>
</lg>
<lg type="verse" xml:id="HV_47_12">
<l>brahmāṇḍaśaṅkhamupapāditakaṇṭhabhāga-</l>
<l>randhraṃ viniḥśvasitamārutapūrṇagarbham|</l>
<l>saṃhārarātriṣu vipūrayasi tvameta-</l>
<l>mālambya bhairavavapuḥ prasabhaṃ karābhyām||12||</l>
</lg>
<lg type="verse" xml:id="HV_47_13">
<l>āviṣkṛtapralayadurdharakālarātri-</l>
<l>mūrterudaravikaṭāvayavāntareṣu|</l>
<l>paryāptimeti tava saṃhṛtasaptaloka-</l>
<l>lokāsthisaṃbhṛtiśatairapi maṇḍanaṃ kim||13||</l>
</lg>
<pb n="643"/>
<lg type="verse" xml:id="HV_47_14">
<l>nirmāṃsatādhavalarāhuśiraḥkapāla-</l>
<l>kāṃsyāgrapītabhuvanakṣatajāsavaśrīḥ|</l>
<l>viśrāṇayasyatanutatpiśitāvadaṃśa-</l>
<l>leśānuviddhadaśanāmba na kasya bhītim||14||</l>
</lg>
<lg type="verse" xml:id="HV_47_15">
<l>āhanyamānakanakācalalāḍanottha-</l>
<l>nādānubandhādhirīkṛtasaptalokam|</l>
<l>kalyāṇi vādayasi kālavibhāvarīṣu</l>
<l>padmāsanāṇḍavikaṭordhvakavāṭaghaṇṭām||15||</l>
</lg>
<lg type="verse" xml:id="HV_47_16">
<l>helāviniḥśvasitapītakaṭhorakaṇṭha-</l>
<l>nāḍīnirargalagalatkṣayasāgarāmbhaḥ|</l>
<l>rūpaṃ bibharṣi valayīkṛtasaptasaṃkhya-</l>
<l>dvīpoṣṇaraśmikiraṇāvahiśailacakram||16||</l>
</lg>
<lg type="verse" xml:id="HV_47_17">
<l>saṃhārakālarabhasotthitadhūmaketu-</l>
<l>nirdagdhasaptabhuvanendhanajo na mātaḥ|</l>
<l>manye lalāṭataṭapuṇḍrakamātrake 'pi</l>
<l>paryāptimeti tava bhasmaparāgapuñjaḥ||17||</l>
</lg>
<lg type="verse" xml:id="HV_47_18">
<l>aurvo nirargalakarālaśikhāsahasra-</l>
<l>bhasmīkṛtārṇavajalastava jāṭharo 'gniḥ|</l>
<l>śvāsāstavaiva marutaḥ pralayāgameṣu</l>
<l>helānipātitakulācalacakravālāḥ||18||</l>
</lg>
<lg type="verse" xml:id="HV_47_19">
<l>vakṣaḥsthalīvinimitāmaraśailadaṇḍa-</l>
<l>lagnendukhaṇḍanavabhāsvadalābupātrām|</l>
<l>āśrāvayasyatanuśeṣaśarīratantra-</l>
<l>tantrīguṇāṃ pralayarātriṣu kāṇḍavīṇām||19||</l>
</lg>
<pb n="644"/>
<lg type="verse" xml:id="HV_47_20">
<l>saṃkalpakalpitaviśaṅkaṭakaṇṭhabhāga-</l>
<l>mantaḥsthasaptajalaśevadhivāripūrṇam|</l>
<l>brāhmāṇḍameva sahasā vidadhāsi caṇḍi</l>
<l>līlākamaṇḍalumimaṃ pralayāgameṣu||20||</l>
</lg>
<lg type="verse" xml:id="HV_47_21">
<l>vaikuṇṭhacakraparikalpitaśaṅkhapattra-</l>
<l>saṃruddharandhravikarālavilambipāśam|</l>
<l>karṇaṃ bibharṣi bhagavatyabhirāmameka-</l>
<l>manyaṃ ca hemagirikāñcanatālapattram||21||</l>
</lg>
<lg type="verse" xml:id="HV_47_22">
<l>abhyucchvasatphaṇapalāśakarālajihva-</l>
<l>pratyagrapakṣmanikurumbaśarīranālam|</l>
<l>karṇe 'vataṃsayasi pāṇḍurapuṇḍarīka-</l>
<l>śobhaṃ bhavāni bhujagādhipamapyanantam||22||</l>
</lg>
<lg type="verse" xml:id="HV_47_23">
<l>astodayādrinamitonnamitārkacandra-</l>
<l>vistīrṇabimbamaṇikandukakīrṇahastā|</l>
<l>cikrīḍitha tvamiha caṇḍi kumārabhāva-</l>
<l>mātasthuṣī bhuvanavismayanīyamūrtiḥ||23||</l>
</lg>
<lg type="verse" xml:id="HV_47_24">
<l>tārakvaṇaḍḍamarukā karusīṣu caṇḍi</l>
<l>saṃhārakālamuditā vicarasyamandam|</l>
<l>skandhādhiropitaviṭaṅkavirañcikāya-</l>
<l>ka"kālabhāganinadatsamavartighaṇṭā||24||</l>
</lg>
<lg type="verse" xml:id="HV_47_25">
<l>eṣā vibhāti tava devi kapālapaṅkti-</l>
<l>ruttaṃsitā dalitaśaṅkhavipāḍuratviṭ|</l>
<l>saṃvartakālakalitotkaṭavahniheti-</l>
<l>bhasmokṛtākhilakulācalamaṇḍalaśrīḥ||25||</l>
</lg>
<pb n="645"/>
<lg type="verse" xml:id="HV_47_26">
<l>raktacchaṭāśavalakuñjararājakṛtti-</l>
<l>saṃchāditastanataṭāmba bibhāsi kālī|</l>
<l>paurandarī digiva bāladviākarāṃśu-</l>
<l>bhinnāntarālatimirasthagitodayādriḥ||26||</l>
</lg>
<lg type="verse" xml:id="HV_47_27">
<l>ābhīlatāṃ brajasi pāṇinakhāgraśukti-</l>
<l>līlāgṛhītasakaloddhatasaptasindhuḥ|</l>
<l>pādā'Ngadīkṛtakarālasahasraraśmi-</l>
<l>dhāmāvadhikṣititalā pralayāgameṣu||27||</l>
</lg>
<lg type="verse" xml:id="HV_47_28">
<l>yogeśvarīruciracakrakarālanābhi-</l>
<l>baddhāsthabhairavahṛdaṅkagatāṃ janastvām|</l>
<l>dhyāyannasaṃkalitasaṃkaṭaśokaśaṅku-</l>
<l>śaṅkaḥ śaśāṅkamukhi śaṃkaratāmupaiti||28||</l>
</lg>
<lg type="verse" xml:id="HV_47_29">
<l>brahmaprapañcapariniṣṭhitabhedasāma</l>
<l>gāyantyaviplutamanāḥ pralayotsavāgre|</l>
<l>śarvāṇi vādayasi dīdhiticakravāla-</l>
<l>tantrīguṇāñcitaśaśāṅkakalāvipañcīm||29||</l>
</lg>
<lg type="verse" xml:id="HV_47_30">
<l>vispaṣṭapāṭaladalaprakarāyamāṇa-</l>
<l>māṇikyadīdhitiviṭaṅkatalāṅgulīkaḥ|</l>
<l>abhyudvahanbhuvanapaṅkajameṣa bhāti</l>
<l>hastastavaiva bhujagādhipabhogadīrghaḥ||30||</l>
</lg>
<lg type="verse" xml:id="HV_47_31">
<l>kleśaspratānagahanāpratipannapāra-</l>
<l>saṃsārakānanakaṭhorakuṭhāradhārā|</l>
<l>sphūrjatyanuttaratiraskṛtatāpavartma-</l>
<l>medhāmṛtasrutiraho tvayi bhaktirekā||31||</l>
</lg>
<lg type="verse" xml:id="HV_47_32">
<l>saṃspṛśyamānamabhitastuhinotkareṇa</l>
<l>yadyutsṛjenna kamalaṃ kamalākṣi lakṣmīm|</l>
<pb n="646"/>
<l>tena sphurannakhamaṇiprabhayāvalīḍhaḥ</l>
<l>saṃprāpnuyāccaraṇa eṣa tavopamānam||32||</l>
</lg>
<lg type="verse" xml:id="HV_47_33">
<l>saṃdehitāruṇadalāṅgulipādapadma-</l>
<l>pīṭhotthasaurabhabharākulitaṃ vibhāti|</l>
<l>saṃbhāvya kṛṣṇarajanīti samāgataṃ tvāṃ</l>
<l>sevārasāttama ivātanu bhṛṅgacakram||33||</l>
</lg>
<lg type="verse" xml:id="HV_47_34">
<l>saṃvādibimbaphalamujjvalakambukaṇṭhi</l>
<l>tāmbūlarāgaparipāṭalamoṣṭhayugmam|</l>
<l>ābhāsi tatkṣaṇanipītapaśūpahāra-</l>
<l>viṣyandiśoṇitarasārdramivodvahantī||34||</l>
</lg>
<lg type="verse" xml:id="HV_47_35">
<l>ardhaṃ śaśāṅkaśakalābharaṇena gāḍha-</l>
<l>rāgopagūḍhamanasā vapuṣor 'pitaṃ te|</l>
<l>niḥśeṣameva hṛdayaṃ punaravyalīka-</l>
<l>mānopaghātaghaṭanaṃ didiśe tvayāsai||35||</l>
</lg>
<lg type="verse" xml:id="HV_47_36">
<l>pre"khatphaṇāmaṇimayūkhaśikhābhilakṣya-</l>
<l>prālambakambu raśanāspadamecakāhiḥ|</l>
<l>kālī vibhāsi bhagavatyupahārapīta-</l>
<l>dhūpotthadhūmapariṇāmavaśādiva tvam||36||</l>
</lg>
<lg type="verse" xml:id="HV_47_37">
<l>uṣṇīṣabandhadṛḍhapīḍitakaṇṭhapīṭha-</l>
<l>phullatphaṇāphalakavāsukiphūtkṛtotthāḥ|</l>
<l>tvāṃ caṇḍipāvakaśikhāḥ paritoṣayanti</l>
<l>saṃ'soṣitābhrasaritaḥ śirasi smarāreḥ||37||</l>
</lg>
<lg type="verse" xml:id="HV_47_38">
<l>bhāsi tvamamba rajanī śaśalakṣmaśāra-</l>
<l>madhyaṃ dadhatyasakalāmṛtaraśmibimbam|</l>
<pb n="647"/>
<l>vispaṣṭapaṅkapaṭalāvilarandhramārga-</l>
<l>tiryaksthitasphuradaraṇyakapālakalpam||38||</l>
</lg>
<lg type="verse" xml:id="HV_47_39">
<l>preṅkhajjapākusumakomalacandanāmbu-</l>
<l>carcāṅkapīnapariṇāhipayodharaśrīḥ|</l>
<l>śobhāṃ bibharṣi bhagavatyupagūḍhasāṃdhya-</l>
<l>rāgeva kṛṣṇarajanītvamupāgatā tvam||39||</l>
</lg>
<lg type="verse" xml:id="HV_47_40">
<l>sevāśritojjvalakarāmburuhāśrayaṃ te</l>
<l>tatsaṃ'srayātparijanatvamivopanetum|</l>
<l>chāyāndhakāritaguhāgṛhagarbhabhāgā</l>
<l>vīrāḥ karālakaravālalatā diśanti||40||</l>
</lg>
<lg type="verse" xml:id="HV_47_41">
<l>āliṅgitā iva ca vīranikhātakhaḍga-</l>
<l>paṭṭāṃśubhirjanani vindhyaguhāniketāt|</l>
<l>lakṣmīṃ vahanti śabarāḥ sajalāmbuvāha-</l>
<l>cchāyāḥ kṛtārghavidhayastava niṣpatantaḥ||41||</l>
</lg>
<lg type="verse" xml:id="HV_47_42">
<l>aṅkādhirūḍhaguhacandrakiṇastavāmba</l>
<l>nṛttopahārasavikāsaśikhaṇḍakhaṇḍāḥ|</l>
<l>vindhyādrikaṃdaraguhāgṛhasaṃniveśa-</l>
<l>bhājo vahanti śikhinaḥ parivāralīlām||42||</l>
</lg>
<lg type="verse" xml:id="HV_47_43">
<l>nistriṃśaghātavinikṛttapaśūpahāra-</l>
<l>raktacchaṭācchuraṇaśobhi gṛhājiraṃ te|</l>
<l>dhatte harapraṇatiroṣagṛhītasaṃdhyā-</l>
<l>bandīśatānvitamivāniśamamba lakṣmīm||43||</l>
</lg>
<lg type="verse" xml:id="HV_47_44">
<l>tvattaḥ prabhāvamahitā bhuvanatrayasya</l>
<l>nānāphalaprasavasaṃbhṛtihetubhūtāḥ|</l>
<pb n="648"/>
<l>vidyāḥ prasūtimasamāmadhijagmuramba</l>
<l>hemādrisānusaraṇeriva kalpavallyaḥ||44||</l>
</lg>
<lg type="verse" xml:id="HV_47_45">
<l>tattvatrayīkṛtapadāṣṭavibhedavarga-</l>
<l>niḥśeṣavāṅmayanibandhanavarṇarāśim|</l>
<l>svargāpavargaphalasaṃpadananyahetu-</l>
<l>māmnāyamātaramuśanti purāvidastvām||45||</l>
</lg>
<lg type="verse" xml:id="HV_47_46">
<l>sarvaprapañcaparivarjitanirvikāra-</l>
<l>śāntātivṛttaparatattvaśivātmavṛttiḥ|</l>
<l>sūkṣmātisūkṣmagahanaprakṛtiḥ śikheti</l>
<l>sauṣuptamaṇḍalagatā paradīpyase tvam||46||</l>
</lg>
<lg type="verse" xml:id="HV_47_47">
<l>lokānsisṛkṣuradhitiṣṭhati yāmabhīkṣṇa-</l>
<l>mīśastvayā prakṛtikāraṇatāṃ dadhatyā|</l>
<l>granthau sthitaṃ puṭaparamparayā tvayādi-</l>
<l>madhyāvasānarahitāṃ sthitimīyivatyā||47||</l>
</lg>
<lg type="verse" xml:id="HV_47_48">
<l>vispaṣṭasaptadaśakasthiti gauri liṅga-</l>
<l>māśritya tiṣṭhasi vibhoḥ phalabhoktṛśaktiḥ|</l>
<l>jñānātmanastvamakhileṣu ca vigraheṣu</l>
<l>cidrūpatāmupagatā kila bhautikeṣu||48||</l>
</lg>
<lg type="verse" xml:id="HV_47_49">
<l>kleśendhanotkaranirargaladāvavahni-</l>
<l>jvālāhatāvatamasā kila bhāvanā tvam|</l>
<l>abhyāsayogavaśato jananī jinānā-</l>
<l>mālokaheturuditā jinaśāsanasthaiḥ||49||</l>
</lg>
<lg type="verse" xml:id="HV_47_50">
<l>bodhiprakarṣamadhirūḍhavato jinasya</l>
<l>sopānapaṅktiruditā muditādibhūmiḥ|</l>
<l>spaṣṭaprakārayugalādhimukhaṃ samādhe-</l>
<l>rabhraṃśabhāgbhuvanadhāriṇi dhāraṇī tvam||50||</l>
</lg>
<pb n="649"/>
<lg type="verse" xml:id="HV_47_51">
<l>kleśendhanaughaghaṭanāsravavartmavahni-</l>
<l>jvālā jinasya jananītvamupoḍhamohā|</l>
<l>prajñā tvameva hatasaṃtamasāmba tasya</l>
<l>jainairabhīkṣṇamuditā bhavabhaṅgahetuḥ||51||</l>
</lg>
<lg type="verse" xml:id="HV_47_52">
<l>akṣuṇṇamārgayugabhaṅgadaśāvyatīta-</l>
<l>vispaṣṭamārgagativartmarathādhirūḍhaiḥ|</l>
<l>tvaṃ kīrtitābhayanirātmakatāvalagna-</l>
<l>rūpā bhavāni matipāramiteti boddhaiḥ||52||</l>
</lg>
<lg type="verse" xml:id="HV_47_53">
<l>kleśapratānagahanapratibandhaśūnya-</l>
<l>skandhapravāhaparihārinimittamekaḥ|</l>
<l>aṣṭāṅga eṣa parinirvṛtaye tvayaiva</l>
<l>saṃdarśito 'tigahanaḥ sugatasya mārgaḥ||53||</l>
</lg>
<lg type="verse" xml:id="HV_47_54">
<l>garbhīkṛtāvadhutasaṃtamasānubandha-</l>
<l>saṃvitprakāśaviṣamīkṛtayānamārgaiḥ|</l>
<l>āryāvalokabhuvi lokitasaṃbhavā ca</l>
<l>tārā tvamamba kathitābjakulaprasūtiḥ||54||</l>
</lg>
<lg type="verse" xml:id="HV_47_55">
<l>prāptābhisaṃdhiparatāmanuvṛttilagna-</l>
<l>gauṇasthitiḥ sthitasitātiśayādabhīkṣṇam|</l>
<l>vidyeti sarvabahulākhiladṛṣṭisaṃjñā</l>
<l>saṃkarṣaṇī nigaditā kila śāsane tvam||55||</l>
</lg>
<lg type="verse" xml:id="HV_47_56">
<l>ābadhya yatra natimuttamayogayoga-</l>
<l>bhāji vrajanti pa(ya)tayo 'dhipateḥ sayuktvam|</l>
<l>sādhāraṇā tvamapavargaphalaikahetu-</l>
<l>rekāyanairabhihitā bhagavatyaliṅgā||56||</l>
</lg>
<pb n="650"/>
<lg type="verse" xml:id="HV_47_57">
<l>śīrṣaiḥ sahasraśirasā puruṣeṇa sāma-</l>
<l>gītirvibhedagahanapratipannaśākhā|</l>
<l>tvaṃ gīyase śrutisukhā ruciraprapañca-</l>
<l>pañcaprakārapariniṣṭhitacārubhaktiḥ||57||</l>
</lg>
<lg type="verse" xml:id="HV_47_58">
<l>bhogāpavargasukhasādhanasaptakoṭi-</l>
<l>saṃkhyānamantragaṇanāyakatāṃ dadhatyā|</l>
<l>kṛtsnaṃ tvayaiva gaganāmṛtadhārayaita-</l>
<l>dāpyāyyate jagadanekaguṇaprapañcam||58||</l>
</lg>
<lg type="verse" xml:id="HV_47_59">
<l>śāntā śivāgamapadaṃ paramiśitustva-</l>
<l>mādyā kalā kila kalātritayaikahetuḥ|</l>
<l>tattvaṃ vyatītya bhavatīṃ sthitimabhyupetya</l>
<l>dīrghājavañjavajuṣo na bhavanti yuktāḥ||59||</l>
</lg>
<lg type="verse" xml:id="HV_47_60">
<l>brahmānanebhya uditā kila pañcadhā tvaṃ</l>
<l>pañcabhya eva bhuvanatrayasiddhihetuḥ|</l>
<l>vidyāvibhāvitavicitrapavitramantra-</l>
<l>stotraprapañcarucirasthitirañcitaśrīḥ||60||</l>
</lg>
<lg type="verse" xml:id="HV_47_61">
<l>yaṃ jñānaliṅgamativṛttavikalpacakra-</l>
<l>mutkrāntamuttamadhiyaḥ sakalārthacitrāḥ|</l>
<l>udgīthamāhurabhito 'bhividhāya viśva-</l>
<l>mekaṃ sthitaṃ sakalasādhanadharmaśūnyam||61||</l>
</lg>
<lg type="verse" xml:id="HV_47_62">
<l>vyāpya sthito jagati yaḥ sakalā giraśca</l>
<l>yaśca praviśya kila tā api dhāturīḍyam|</l>
<l>yaṃ sarvatomukhamatharvagiraśca hetu-</l>
<l>mālambamūlamavadātadhiyo vadanti||62||</l>
</lg>
<pb n="651"/>
<lg type="verse" xml:id="HV_47_63">
<l>nirbhidya gaṇḍataṭamātmabhuvaḥ kilāśu</l>
<l>yenodayāya jagatāmudiyāyi pūrvam|</l>
<l>yadrūpamāśritavivartavikārabhedaṃ</l>
<l>brahma dvidhāsthitamuśanti parāvarajñāḥ||63||</l>
</lg>
<lg type="verse" xml:id="HV_47_64">
<l>yaddvāramuṣṇakiraṇasya vadanti saura-</l>
<l>maudumbaraṃ ca kavayaḥ kila tālusāhvam|</l>
<l>yastriprakārakalanāsubhagatvameti</l>
<l>yogābhiyuktamanasāṃ padamavyavastham||64||</l>
</lg>
<lg type="verse" xml:id="HV_47_65">
<l>vyāpīti haṃsa iti tāra iti sma śukra</l>
<l>ityucyate ya iha vaidyuta ityanantaḥ|</l>
<l>tristhānatādi viṣayaṃ ca yamāmananti</l>
<l>brahmāmalaṃ trividhabhedavivarti yuktāḥ||65||</l>
</lg>
<lg type="verse" xml:id="HV_47_66">
<l>brahmā maheśvaraguruśca purā kilaita-</l>
<l>dākāśavatsvakṛtasaṃnidhimetya sāṅgam|</l>
<l>vedaṃ prajāpataya ūcaturekameva</l>
<l>tasyāpi yo mukhamiti prathitaḥ pṛthivyām||66||</l>
</lg>
<lg type="verse" xml:id="HV_47_67">
<l>nirdiśyate jagati yaḥ kila śabdatattva-</l>
<l>bhāvārthanāmasuguṇapraṇidhānadṛśyaḥ|</l>
<l>yasminnilīnamanasaḥ sukhaduḥkhamoha-</l>
<l>saṃvedanena rahitāśca bhavanti yuktāḥ||67||</l>
</lg>
<lg type="verse" xml:id="HV_47_68">
<l>yaḥ kīrtyate śrutiṣu copaniṣatsvaśeṣa-</l>
<l>vidyānareṣu ca phaladvayaheturekaḥ|</l>
<l>utthāpitapraguṇasaṃskṛtayaśca yena</l>
<l>tadvācyatāmupagatāḥ kila santi vedāḥ||68||</l>
</lg>
<pb n="652"/>
<lg type="verse" xml:id="HV_47_69">
<l>brahmādidaivatamayaṃ paramaṃ pavitra-</l>
<l>micchanti yaṃ sutapasāyamanaṃ dvijendrāḥ|</l>
<l>āruhya yaṃ sapadi kūbariṇaṃ vrajanti</l>
<l>mārgaṃ sudurgamanargalameva yuktāḥ||69||</l>
</lg>
<lg type="verse" xml:id="HV_47_70">
<l>yaṃ saṃvidādimayamāhuranekabhedaṃ</l>
<l>yaścākṣuṣaḥ puruṣa ityabhidhīyate a|</l>
<l>yaṃ taittirīyaka uśanti rasādikoṣa-</l>
<l>cakrasya hetumavadātadhiyaśca koṣam||70||</l>
</lg>
<lg type="verse" xml:id="HV_47_71">
<l>aspaṣṭavaikṛtaviviktavikāracakra-</l>
<l>hetorniyamya na kadāidatādavasthyam|</l>
<l>kṛcchreṇa nābhihṛdayāmbujakoṭarasthaṃ</l>
<l>paśyantyaviplutasamādhidṛśo yamāryāḥ||71||</l>
</lg>
<lg type="verse" xml:id="HV_47_72">
<l>vispaṣṭamātmaniratāḥ sudhiyo vikalpa-</l>
<l>śūnyaṃ samādhimavalambya samūḍhasattvāḥ|</l>
<l>vindanti yaṃ vitamasaḥ kila nistaraṅga-</l>
<l>bhaṅgodadhipratinidhisthitamātmasattvam||72||</l>
</lg>
<lg type="verse" xml:id="HV_47_73">
<l>svargopabhogasukhadānanirargalaṃ ya-</l>
<l>micchanti yajñapuruṣaṃ munayaḥ ṣaḍaṅgam|</l>
<l>kṣiptāhutiḥ śikhimukhe kila yasya samya-</l>
<l>gutsṛṣṭavṛṣṭimupatiṣṭhat uṣṇaraśmim||73||</l>
</lg>
<lg type="verse" xml:id="HV_47_74">
<l>syātkāraṇaṃ yadi na śāsvatikatvayukta-</l>
<l>mucyeta nityamiti cennahi kāraṇaṃ tat|</l>
<l>ākṣepayugmamiti bādhakamānaśūnyaṃ</l>
<l>śaktiṣvabhīkṣṇamaviropitavṛti yasya||74||</l>
</lg>
<lg type="verse" xml:id="HV_47_75">
<l>tādāmyabhedarahitāvanicandrabhāsva-</l>
<l>dātmānilānalanabhaḥsalilena dehe|</l>
<pb n="653"/>
<l>vyāpyākhilaṃ sthitavatā parameśvareṇa</l>
<l>yena nyaṣedhi jagato 'parakartṛbhāvaḥ||75||</l>
</lg>
<lg type="verse" xml:id="HV_47_76">
<l>brahmapratiṣṭhaparamāṇuśarīragarbha-</l>
<l>baddhāspadonnatakuśeśayakarṇikāṅke|</l>
<l>viśrāntamucchikhanipātagatapradīpa-</l>
<l>dīpākṛtipratimamapratikṛtyavastham||76||</l>
</lg>
<lg type="verse" xml:id="HV_47_77">
<l>ghoṣākṣarasvaranirākṛtamapyakaṇṭhya-</l>
<l>tālavyamavyayamanāsikamapratiṣṭham|</l>
<l>niḥsaṃcaravyatikarapratisaṃcarātma-</l>
<l>dehaprabhñjanaviśālarathādhirūḍham||77||</l>
</lg>
<lg type="verse" xml:id="HV_47_78">
<l>prajñāghanaṃ sthiracatuścaraṇatvamāpta-</l>
<l>madvaitatāsamarasaṃ parimṛṣṭakūṭam|</l>
<l>jyotiḥ paraṃ yadamṛtaṃ hṛdi cākaśīti</l>
<l>nediṣṭhamapyavigalattamasāṃ daviṣṭham||78||</l>
</lg>
<lg type="verse" xml:id="HV_47_79">
<l>sthityarthamasya jagataḥ kthamapyupādhi-</l>
<l>bhedādabinnamapi yatpratipannabhedam|</l>
<l>yaccāpi satyamaniśaṃ hṛdayapratiṣṭha-</l>
<l>mānandarūpamamṛtaṃ munayo gṛṇanti||79||</l>
</lg>
<lg type="verse" xml:id="HV_47_80">
<l>no tāmyate diśi divākarapāvakairya-</l>
<l>dbhāsā ca yasya sakalaṃ vyavabhāsyate 'daḥ|</l>
<l>vidyāsatattvamiti ca prakṛtiḥ paraiti</l>
<l>śaktiśca yasya bhagavānaravindanābhaḥ||80||</l>
</lg>
<lg type="verse" xml:id="HV_47_81">
<l>varṇeṣu vācakatayā rahiteṣu satsu</l>
<l>vāktatvamakramamapākṛtabhedarūpam|</l>
<pb n="654"/>
<l>sphoṭabhidhānamiti yaṃ kathayanti śābdāḥ</l>
<l>pratyakṣatavikalavastusatattvayogāḥ||81||</l>
</lg>
<lg type="verse" xml:id="HV_47_82">
<l>dravyādibhedaparikalpanayā pramāṇa-</l>
<l>sūtrairvibhajya bhuvi ṣoḍaśabhedabhinnam|</l>
<l>vyākhyātavānkaṇacaraśca samakṣamakṣa-</l>
<l>pādaśca yasya bhagavāṃstanumaprakampyām||82||</l>
</lg>
<lg type="verse" xml:id="HV_47_83">
<l>yasmājjalādiva ca budbudacakravāla-</l>
<l>metajjagatsamudapādi vibhinnarūpam|</l>
<l>niḥśeṣabījanikarāntaralabdhaśakti-</l>
<l>rvāgīśvarī ca vinivartata eva yasmāt||83||</l>
</lg>
<lg type="verse" xml:id="HV_47_84">
<l>yasyodapādi manasaḥ kila śītaraśmi-</l>
<l>rakṣṇoṃ 'śumānkaṭitaṭādapi cāntarīkṣam|</l>
<l>avyākṛto vikurute bhagavānavidyā-</l>
<l>granthiṃ ca yo vinihitaṃ puruṣo guhāyām||84||</l>
</lg>
<lg type="verse" xml:id="HV_47_85">
<l>jñānāgnivipruṣa imāḥ kila yanmukhotthā</l>
<l>yaścākṣaraḥ kṣaṇamatha kṣaratāmupetaḥ|</l>
<l>saṃyogato jagati bhāvagatādvibhāti</l>
<l>yadrūpaśūnyamapi saṃhitasarvarūpam||85||</l>
</lg>
<lg type="verse" xml:id="HV_47_86">
<l>hrasvaṃ na dīrghamatha na plutamapyaliṅga-</l>
<l>mekaṃ vibhaktivacanapratibhāgaśūnyam|</l>
<l>saṃtarpitākhilajagatparameṇa dhāmnā</l>
<l>yaccāstitārahitabhāvavikāraśūnyam||86||</l>
</lg>
<lg type="verse" xml:id="HV_47_87">
<l>vyāvṛttirasti na kutaścidapīha yasya</l>
<l>yasmadavastuviṣayasthitivipralabdhāḥ|</l>
<l>āvirbhavanti vividhasthitihetukārya-</l>
<l>cakraprapañcapariṇāmayujaḥ padārthāḥ||87||</l>
</lg>
<pb n="655"/>
<lg type="verse" xml:id="HV_47_88">
<l>bhogapavargaphalasādhanahetubhāva-</l>
<l>mabhyāgatā bhuvanasādhanatāṃ dadhānāḥ|</l>
<l>yasmācca bindusarasaḥ kila saptamantra-</l>
<l>koṭyo 'bhrasindhava ivāskhalitā nirīyuḥ||88||</l>
</lg>
<lg type="verse" xml:id="HV_47_89">
<l>ātmāntarāvagamavattritayāpratītau</l>
<l>vāgātmani sthita ihātiśayena sūkṣme|</l>
<l>rūpasya yaḥ prakaṭanāya nijasya śabda-</l>
<l>bhāvena bhāvitajagatparivartane sma||89||</l>
</lg>
<lg type="verse" xml:id="HV_47_90">
<l>prāptānimānprakṛtijānakhilānvikārā-</l>
<l>nyo 'laṃkārotyaniśamapravibhāgirūpaḥ|</l>
<l>tīrthapravāhagahaneṣu pṛthagvidheṣu</l>
<l>yaddṛṣṭibhedavinibandhanamāmananti||90||</l>
</lg>
<lg type="verse" xml:id="HV_47_91">
<l>tristhānatādiyutamādivirāmaśunyaṃ</l>
<l>viśvasya nābhimacaraṃ carato dhruvasya|</l>
<l>nisṭhyūtavāṅmayamajo hariratmabhūśca</l>
<l>śaṃsanti yaṃ kṛtadhiyo gurudhāraṇārdhyam||91||</l>
</lg>
<lg type="verse" xml:id="HV_47_93">
<l>.o tatsadityamitatparamaṃ tṛtīya-</l>
<l>kāyāvamarśagahanāgamabodhisaṃvit|</l>
<l>āvedavandhyadhṛtidhutaghanānupāśo</l>
<l>vāgīśvaro janani sa praṇavo mukhaṃ te||92|| (dvātriṃśadbhiḥ</l>
<l>kulakam)</l>
<l>nāḍisahasrasaśirāmbaragarbhavartma-</l>
<l>saṃcāracātura(?)karī tdṛdi saṃniviṣṭa|</l>
<l>śaktistvameva paramātmaparāparārtha-</l>
<l>brahmārkamaṇḍalagamāgamagūḍhaguptiḥ||93||</l>
</lg>
<pb n="656"/>
<lg type="verse" xml:id="HV_47_94">
<l>spaṣṭībhavadgaganagañjacitiprakarṣa-</l>
<l>mātmīkṛtākhilasatattvagatiprapañcam|</l>
<l>kāpi tvameva nanu dāśavalāvabodha(?)-</l>
<l>sattvānubhāvaparameśvaradevatādyā||94||</l>
</lg>
<lg type="verse" xml:id="HV_47_95">
<l>jihvā triviṣṭapasadāmamṛtasya mārga-</l>
<l>mājyaṃ dvijāñjuhuvuṣaḥ śikhini pradīpte|</l>
<l>yattigmaraśmikiraṇāḥ paramasya puṃsaḥ</l>
<l>sthānaṃ nayanti tadasau tava śaktijṛmbhā||95||</l>
</lg>
<lg type="verse" xml:id="HV_47_96">
<l>jyotirmayīmakaraṇendriyavṛttimādya-</l>
<l>haṃsākṣarasthitimayīṃ vihitāmayārghyām|</l>
<l>śrīkaṇṭhamukhyaguruṣoḍaśavīramūrti-</l>
<l>mutphullaśaktikamalāsanatāmupetām||96||</l>
</lg>
<lg type="verse" xml:id="HV_47_97">
<l>śaktitrayprathitaśūlakarāṃ śivāya</l>
<l>dhāmnā jaganti sakalānyavabhāsayantīm|</l>
<l>kallolasaṃkulaparāmṛtasaṃpadaṃ tvāṃ</l>
<l>dhyāyantī bhairavatanuṃ kila kaulikāsthāḥ||97||</l>
</lg>
<lg type="verse" xml:id="HV_47_98">
<l>pratyaṅgasaṃgatapataṅgakarābhibhāvi-</l>
<l>koṭitrayonnataviśaṅkaṭatigmahetiḥ|</l>
<l>sūkṣmā sanātanatanuśca nanu tvameva</l>
<l>māyākalāsu śakalīkaraṇaikahetuḥ||98||</l>
</lg>
<lg type="verse" xml:id="HV_47_99">
<l>cakrāśritatriśikhakoṭigatāravinda-</l>
<l>satkarṇikāsanagatāmiha kaulikastvām|</l>
<l>dhyātvaiti śaktipatitāṃ sthirabhairavāṅka-</l>
<l>vṛttiṃ parāparavibhedavatīṃ jano 'yam||99||</l>
</lg>
<lg type="verse" xml:id="HV_47_100">
<l>ātasthuṣaḥ ṣaḍavadhisthitavartmamātṛ-</l>
<l>cakrasya ṣaḍavadhisthitavartmamātṛ-</l>
<l>cakrasya caṇḍi pṛthusūkṣmaśariravṛttiḥ|</l>
<pb n="657"/>
<l>khyātā tvameva jagati pratipannaviśva-</l>
<l>rūpā kilākṣaramayī parameśaśaktiḥ||100||</l>
</lg>
<lg type="verse" xml:id="HV_47_101">
<l>āsthāya ruddhabhuvanā vasudhādikāśca</l>
<l>sarvādivigrahatayānavamāḥ sphurantīḥ|</l>
<l>tāstāḥ kriyā vidadhato janatāhitāya</l>
<l>śaktiḥ kilāpratihatā parameśitustvam||101||</l>
</lg>
<lg type="verse" xml:id="HV_47_102">
<l>tvaṃ kāraṇasya janasnīti bhavāni śakti-</l>
<l>ruktātmavīryagatayākhilabījamātrā|</l>
<l>viśvaṃ krameṇa jananātmikayā vicitra-</l>
<l>metatsṛjatyavihataprasaraṃ tvayā tat||102||</l>
</lg>
<lg type="verse" xml:id="HV_47_103">
<l>brahmā prajāpatiravakṣadṛgādivartma</l>
<l>yadvadvahnivātataraṇīḥ kila yajñasiddhyai|</l>
<l>tasminnuśanti bhavatīṃ bhuvanasya hetu-</l>
<l>mekāmajāṃ janani lohitaśuklakṛṣṇām||103||</l>
</lg>
<lg type="verse" xml:id="HV_47_104">
<l>śaktistvamapratihatā nanu mānasīti</l>
<l>vāgīśvarī nigaditā sitabinducitrā|</l>
<l>tvāṃ nābhimāhuramṛtāmamṛtasya sapta-</l>
<l>kaumārikaṃ kimapi cakramupāśritāṃ tu||104||</l>
</lg>
<lg type="verse" xml:id="HV_47_105">
<l>saṃdarśitākhilajagadgatagocarā tu</l>
<l>tattvaprakāśananirargaladīpikā tvam|</l>
<l>vidyā parāparavibhedavatī bhavāni</l>
<l>bhogāpavargasukhaheturaviplutāṇoḥ||105||</l>
</lg>
<lg type="verse" xml:id="HV_47_106">
<l>bhinnaprakārasamavāyaviviktavarṇa-</l>
<l>saṃphullaśaktikusumastabakārcitaśrīḥ|</l>
<l>brahmottamadrumalatāmalanābhrirāma-</l>
<l>vistārimūrtirapavargaphalapradā tvam||106||</l>
</lg>
<pb n="658"/>
<lg type="verse" xml:id="HV_47_107">
<l>māyāniśāndhatamasastimitāṃśurāśi-</l>
<l>bhadrāṇḍamaṇḍalamalaṃ paridīpyate yat|</l>
<l>tasya prabhāsi bhagavatyativṛttasūrya-</l>
<l>koṭīsahasrarucirastamitāndhakārā||107||</l>
</lg>
<lg type="verse" xml:id="HV_47_108">
<l>nākopabhogasukhasādhanaheturamba</l>
<l>puṃsastvameva viditāṣṭavidhā bhavantī|</l>
<l>sūkṣmaṃ pradhānapuruṣāntaramapyalakṣya-</l>
<l>mekā tvameva viśinaṣṭi samādhibhājaḥ||108||</l>
</lg>
<lg type="verse" xml:id="HV_47_109">
<l>sadvṛttisaṃsthitiraviplutavarṇabīja-</l>
<l>garbhā gṛhītahṛdayā kaladhautagaurī|</l>
<l>brahmāsanasya varavarṇini karṇikā tva-</l>
<l>mabhyunnatā sakalavāṅmayapaṅkajasya||109||</l>
</lg>
<lg type="verse" xml:id="HV_47_110">
<l>yeṣāṃ jagatpravicayādhigamādupaiti</l>
<l>sālokyamāśu matimatyanaghaśrutīnām|</l>
<l>tvaṃ chandasāṃ kila jagatyadhidevatā tvaṃ</l>
<l>teṣāmaghaughaśamaheturupājihīthāḥ||110||</l>
</lg>
<lg type="verse" xml:id="HV_47_111">
<l>khyātā maheśvaranirañjanatāṃ dadhānā-</l>
<l>stārādikā jagati yāḥ kila śaktayo 'ṣṭau|</l>
<l>tanmadhyavṛttiragalā paridīpyase tva-</l>
<l>mekāpavargasukhadā śivaśaktirādyā||111||</l>
</lg>
<lg type="verse" xml:id="HV_47_112">
<l>tattvaṃ bhavāni niraśaktiśivātmakaṃ ya-</l>
<l>detattridhā stitamuśanti parāvarajñāḥ|</l>
<l>tatrāṇḍamaṇḍalamalaṃ samabobudhastva-</l>
<l>mādyā matiḥ samanuvartitakāraṇecchā||112||</l>
</lg>
<lg type="verse" xml:id="HV_47_113">
<l>niḥśreṇirīśituranugrahasauṣṭhavena</l>
<l>viśleṣitatrividhabandhanaviplavānām|</l>
<pb n="659"/>
<l>prāptyai sanātanapadasya ca ṣaṭprakāra-</l>
<l>sopānapaddhatirasi prathitā tvamūrdhvam||113||</l>
</lg>
<lg type="verse" xml:id="HV_47_114">
<l>lokeṣanādinidhanaṃ parivartater 'tha-</l>
<l>tattvena yatprakṛtikāraṇaśabdatattvam|</l>
<l>brahmākṣaraṃ śivamayaṃ guṇagauri tasya</l>
<l>nirjagmiṣā(?)nanatalātkila mātṛkā tvam||114||</l>
</lg>
<lg type="verse" xml:id="HV_47_115">
<l>yogābhiyogapaṭavo 'dhisamādhi.................</l>
<l>mūrchaddhanasthitiraṇatkṛtitāradīrgham|</l>
<l>udgīithamomiti yadakṣaramāmananti</l>
<l>tasya tvameva nirupaplutirīrayitrī||115||</l>
</lg>
<lg type="verse" xml:id="HV_47_116">
<l>jyotirmukhaṃ vitaraṇādiṣu pañcabheda-</l>
<l>vispaṣṭakārakatayāmba vivartase yat|</l>
<l>brahma svatantramiha kevalamapyakartṛ</l>
<l>tasya kriyā phalavatī tvamamoghaśaktiḥ||116||</l>
</lg>
<lg type="verse" xml:id="HV_47_117">
<l>yasya kṣitiśca caraṇau gaganaṃ ca nābhiḥ</l>
<l>śrotre diśastaraṇirīkṣaṇamagnirāsyam|</l>
<l>dyauruttamāṅgamapi tasya vibhoḥ kila tva-</l>
<l>muttaṃsitoḍukusumastabakojjvalasrak||117||</l>
</lg>
<lg type="verse" xml:id="HV_47_118">
<l>pañcāśadañcitatarākṣaracakravāla-</l>
<l>saṃpuritodaraguhā nanu mātṛkā tvam|</l>
<l>tānyeva vāṅmayanibandhanatāṃ gatāni</l>
<l>śimbīiva gauri phalakāni puraḥ prasūṣe||118||</l>
</lg>
<lg type="verse" xml:id="HV_47_119">
<l>śaktiḥ sthitoparipathaḥ kila ṣaḍvidhasya</l>
<l>bhedatrayasthitimatī parameṣṭhinastvam|</l>
<pb n="660"/>
<l>nirviplavā vikalamantragaṇapraroha-</l>
<l>heturnamaskṛtiriti praṇavādiruktā||119||</l>
</lg>
<lg type="verse" xml:id="HV_47_120">
<l>atyagnibhagnatimiraprasarāṃ bhavāni</l>
<l>viprāḥ paṭhanti bhavatīmiha sāmidhenīm|</l>
<l>dhenustvamapratighakāmadudhānaghā ca</l>
<l>niḥśeṣanirjaramayī prathitā madhuścyut||120||</l>
</lg>
<lg type="verse" xml:id="HV_47_121">
<l>pītvāśu divyamamṛtaṃ sukhino bhavanti</l>
<l>yogābhiyogamanaso yadapoḍhaduḥkhāḥ|</l>
<l>tvaṃ tanmayī hagavati kṣayamīyivāṃsa-</l>
<l>māpyāyayasyaniśameva himāṃśumekā||121||</l>
</lg>
<lg type="verse" xml:id="HV_47_122">
<l>śaktyā tvayānavamayā kila śaṃkarasya</l>
<l>niṣkṛṣya pudgalagaṇānbhavabandhasindhoḥ|</l>
<l>dīkṣavirugṇanibirīsadurantapāśa-</l>
<l>cakrānnayatyaniśamūrdhvamanantanāthaḥ||122||</l>
</lg>
<lg type="verse" xml:id="HV_47_123">
<l>bhrūmadhyavarti bhagavatyupadhānayoga-</l>
<l>śaktiḥ kila sphaṭikavatsphuṭacitravarṇam|</l>
<l>dhyātaṃ nṛṇāṃ phalati tattvamanekadhā ya-</l>
<l>ttasyāmalā śivapadasya śikhā tvamekā||123||</l>
</lg>
<lg type="verse" xml:id="HV_47_124">
<l>ekādhikasphuradaśītipadā tvameva</l>
<l>vidyāvitānajananī parameśaśaktiḥ|</l>
<l>bhogāpavargasukhadā bhuvanatrayasya</l>
<l>tvayyeva mantranicayā rcitapratiṣṭhāḥ||124||</l>
</lg>
<lg type="verse" xml:id="HV_47_125">
<l>yatsūtramasya jagato bahudhāgamaṃ ca</l>
<l>sāṃkhyairanādiparikalpitamamba tattvam|</l>
<l>tasyotthitā paramakāraṇataḥ kilātma-</l>
<l>lābhaikaheturuditā śivaśāsane tvam||125||</l>
</lg>
<pb n="661"/>
<lg type="verse" xml:id="HV_47_126">
<l>ānandarūpamamṛtaṃ nirupākhyabhūmiṃ-</l>
<l>paṅktātigaṃ stimitavāridhivārikalpam|</l>
<l>yanneti netyupaniṣatsvabhidhīyate ca</l>
<l>vijñaptimātramanupādhi nirīhamanyaiḥ||126||</l>
</lg>
<lg type="verse" xml:id="HV_47_127">
<l>tasyeśituḥ sakaladharmavinākṛtatva-</l>
<l>mavyākṛteḥ śritavato 'dbhutavṛttirekā|</l>
<l>vyapāraśaktiranaghā vasudhādiṣu tva-</l>
<l>mekaiva tiṣṭhasi vibhorjagato niyantrī||127||</l>
</lg>
<lg type="verse" xml:id="HV_47_128">
<l>sthūlātmanāti'sayasūkṣmatayā ca gauri</l>
<l>brahma sthitaṃ sakalamekamapi dvidhā yat|</l>
<l>jyotirmayaṃ janani tasya vapurvigāhya</l>
<l>bāhyaṃ tvamantaramatha śriyameṣi śaktiḥ||128||</l>
</lg>
<lg type="verse" xml:id="HV_47_129">
<l>sūkṣmā kalāmṛtakalāmṛtasaṃbhavā tva-</l>
<l>mekendriyābhipatitasthitiyogadṛśyā|</l>
<l>śītāṃśubhāskarahutāśasamutthitā ca</l>
<l>dedīpyase 'ndhatimiracchidurāmalārciḥ||129||</l>
</lg>
<lg type="verse" xml:id="HV_47_130">
<l>chandodhidaivatamatiprathitā kila tva-</l>
<l>mādhyātmikī halahalāmba sarasvatīti|</l>
<l>bāhyāparā tu pṛthupīnanitambabimba-</l>
<l>keśastanādharayugādimanoramaśrīḥ||130||</l>
</lg>
<lg type="verse" xml:id="HV_47_131">
<l>āseduṣīśrutimukhatvamanekabhinna-</l>
<l>saṃkhyākṣaraprakṛtiraprakṛtivyavasthā|</l>
<l>tvaṃ brahmavarcasamayī ca vikāsitejaḥ</l>
<l>prāptā kila dvijamukhāmbujarājahaṃsī||131||</l>
</lg>
<lg type="verse" xml:id="HV_47_132">
<l>bhāsvatshasrakarakaustubhakālakṛṣṇa-</l>
<l>vakṣaḥsthalapraṇayadurlalitā vibhāsi|</l>
<pb n="662"/>
<l>lakṣmīstvameva karapallavasaṃniviṣṭa-</l>
<l>padmāsanāṇḍanavavibhramapuṇḍarīkā||132||</l>
</lg>
<lg type="verse" xml:id="HV_47_133">
<l>rātristvameva navavibhramamaṇḍalāccha-</l>
<l>ratnāyamānamuḍumaṇḍalamunmayūkham|</l>
<l>mātarvyadhāḥ pṛthukapālakavāṭasaṃdhi-</l>
<l>bandhābhirāmabhuvanāṇḍasamudgakasya||133||</l>
</lg>
<lg type="verse" xml:id="HV_47_134">
<l>vistāraśāliśaśimaṇḍalaskarṇikāṅka-</l>
<l>tārāpathāmburuhamadhyakṛtapratiṣṭhām|</l>
<l>tvāṃ cintayannamṛtavṛṣṭimivākiranti-</l>
<l>matyeti sādhakajanaḥ sahasaiva mṛtyum||134||</l>
</lg>
<lg type="verse" xml:id="HV_47_1365">
<l>ye vā pibanti surabhestava tāludeśa-</l>
<l>madhyasthite stanamadhīśvarī lambamānam|</l>
<l>āpyāyitāstadamṛtena vimuktimārga-</l>
<l>māyānti te sakalahāvavikāraśūnyāḥ||1365||</l>
</lg>
<lg type="verse" xml:id="HV_47_136">
<l>saṃvartavāridaghaṭāsu śatahrdātva-</l>
<l>māsādya visphurasi kāñcanakāṣagaurī|</l>
<l>arcistvameva vaḍavāmukhapāvakasya</l>
<l>bhasmīkaroṣi sakalānapi sindhunāthān||136||</l>
</lg>
<lg type="verse" xml:id="HV_47_137">
<l>saṃkocaśaktiśithilīkkṛtapattrasaṃdhi-</l>
<l>randhrotthitapracurakesarasaurabhāṇām|</l>
<l>naiśāndhakārabhidurāruṇadhāmni bodha-</l>
<l>bandhustvameva rucirāmburuhākarāṇām||137||</l>
</lg>
<lg type="verse" xml:id="HV_47_138">
<l>tvaṃ candrika kumudakānanacakravāla-</l>
<l>nidrānubandhaśithilatvanimittamindoḥ|</l>
<l>lakṣmīstvameva navakaustubharaśmiśāra-</l>
<l>vakṣaḥsthalapraṇayadurlalitā murāreḥ||138||</l>
</lg>
<pb n="663"/>
<lg type="verse" xml:id="HV_47_139">
<l>brāhmītvamucchvasitapaṅkajaviṣṭarastha-</l>
<l>mūrtirvimānaracitāspadarājahaṃsā|</l>
<l>vispaṣṭasāmaghaṭanairvadanaiścaturbhi-</l>
<l>rābhāsi nītiriva cāruguṇābhyupāyaiḥ||139||</l>
</lg>
<lg type="verse" xml:id="HV_47_140">
<l>tāmbūlapaṅkarasarāgamivoṣṭhabimba-</l>
<l>mudrāniveśaghaṭitāviratapraveśam|</l>
<l>śaṅkhena gauri dadhatā hṛdaye 'nurāga-</l>
<l>mābhāsi saṃyugamukheṣu ca vaiṣṇavī tvam||140||</l>
</lg>
<lg type="verse" xml:id="HV_47_141">
<l>krodhābhitāmranayanatrayajṛmbhamāṇa-</l>
<l>jvālājaḍīkṛtapinākaśikhākṛśānuḥ|</l>
<l>māheśvarī tvamasi maulimṛgāṅkaraśmi-</l>
<l>saṃdehitāmarasarijjladhautajūṭā||141||</l>
</lg>
<lg type="verse" xml:id="HV_47_142">
<l>śobhāṃ bibharṣi śikhivāhanadevatā tva-</l>
<l>mambhojakomalakarāgragṛhītaśaktiḥ|</l>
<l>līleva sindhumathanasya bhujaṃgabhoga-</l>
<l>kāṣāhitakraśimamadhyamahīdhramūrtiḥ||142||</l>
</lg>
<lg type="verse" xml:id="HV_47_143">
<l>jvālākalāpavikaṭāñjalipītadaitya-</l>
<l>senāśatakṣatajavahnikarāladhāram|</l>
<l>vajraṃ tvameva dadhatī nayanairvibhāsi</l>
<l>nīlotpalairiva śaradvikasadbhiraindrī||143||</l>
</lg>
<lg type="verse" xml:id="HV_47_144">
<l>cāmuṇḍayā viracitāñjali baddhahasta-</l>
<l>śākhānakhāṃśubharanihnutamaulicandraḥ|</l>
<l>mātastvayā natśirāḥ kriyate 'sthibhasma</l>
<l>bhājā śmaśānagṛhadevatayeva śaṃbhuḥ||144||</l>
</lg>
<lg type="verse" xml:id="HV_47_145">
<l>vistāripotrapihitārkavijṛmbhamāṇa-</l>
<l>daṃṣṭrāṃśubhinnatimirāmbaradiṅmukhaśrīḥ|</l>
<pb n="664"/>
<l>chāyāchalena bhagavatyavagāḍhasindhu-</l>
<l>madhye virājasi varāhamukhī tvameva||145||</l>
</lg>
<lg type="verse" xml:id="HV_47_146">
<l>svargāpavargaphalasādhanahetubhāva-</l>
<l>mātasthuṣo mukhamadhīśvari vedarāśeḥ|</l>
<l>gāyatryasi dvijajanānanapuṇḍarīka-</l>
<l>khaṇḍābirāmaviniketanarājahaṃsī||146||</l>
</lg>
<lg type="verse" xml:id="HV_47_147">
<l>sāvitryapi sphuritavaktramṛgāṅkabimba-</l>
<l>cchāyānimīlitavilocanapaṅkajaśrīḥ|</l>
<l>ratnākṣasūtravalayaṃ parivartayantī</l>
<l>tārākulaṃ janani rātririvāvabhāsi||147||</l>
</lg>
<lg type="verse" xml:id="HV_47_148">
<l>āpīya saptabhuvanopahitopahāra-</l>
<l>nirdagdhadhūpapaṭalotthitamamba bhūyaḥ|</l>
<l>ācchāditārkakaramudgirasīva dhūma-</l>
<l>mūrdhvekṣaṇānalaśikhāvalikajjalaugham||148||</l>
</lg>
<lg type="verse" xml:id="HV_47_149">
<l>saṃcintya kāsarasurārivadhaṃ kaṭhora-</l>
<l>mutpaśyati tridaśadaityagaṇe kṛtānte|</l>
<l>ātmīyasairibhavināśabhiyeva caṇḍi</l>
<l>saṃyacchati sma na yamastvayi bhaktinamrān||149||</l>
</lg>
<lg type="verse" xml:id="HV_47_150">
<l>pādānatāstava bhavāni nakhātmadarśa-</l>
<l>bimbādhirūḍhatanudehatayā prapannāḥ|</l>
<l>sadyaḥ praṇāmasukṛtāhitavālakhilya-</l>
<l>rūpā iva śriyamudañjalayo bhajante||150||</l>
</lg>
<lg type="verse" xml:id="HV_47_151">
<l>phūtkāramuktahutabhugbhujagendrahāra-</l>
<l>saṃsaktaśṛṅkhalapayodharakumbhabhāgā|</l>
<l>śobhāṃ bibharṣi guruniścayayogasiddhi-</l>
<l>rutkṛṣṭamantragaṇaratnanidhānabhūstvam||151||</l>
</lg>
<pb n="665"/>
<lg type="verse" xml:id="HV_47_152">
<l>vīkṣyāgrataḥ śabarakṛttapaśūpahāra-</l>
<l>raktacchaṭārdrapiśitāśanaśauṇḍatāṃ te|</l>
<l>jātāsthiśeṣavapurujjhitamāṃsadeha-</l>
<l>yantrā bhayādiva virājati revatīyam||152||</l>
</lg>
<lg type="verse" xml:id="HV_47_153">
<l>śobhāṃ bibharti tava nirmaladantapaṅkti-</l>
<l>niryanmayūkhanikurumbatayāmba vaktram|</l>
<l>līlāgṛhītakavalīkṛtamāṃsakunda-</l>
<l>gaurāsthidaṇḍamiva lolakarālajihvam||153||</l>
</lg>
<lg type="verse" xml:id="HV_47_154">
<l>pādāgrakoṇahatadundubhitāranāda-</l>
<l>mākarṇya saṃyugamukhe tava vajrapāṇeḥ|</l>
<l>anyānakāhatiparāṅmukhatāṃ jagāma</l>
<l>nūnaṃ vipakṣarahitā punaramba senā||154||</l>
</lg>
<lg type="verse" xml:id="HV_47_155">
<l>anyonyayuddharabhasāhatirugṇacūḍā-</l>
<l>viṣyandiśoṇitarasairiva laṅghayanti|</l>
<l>saṃsaktavindhyagirikaḍmaramandirāgra-</l>
<l>bhāgā na śāsanavidhiṃ tava tāmracūḍāḥ||155||</l>
</lg>
<lg type="verse" xml:id="HV_47_156">
<l>preṅkhatkapālakusumasragapoḍhabhogi-</l>
<l>hāraṃ bhayānakamadhīśvari rūpametat|</l>
<l>cetaḥ punastava dayāmṛdu saptaloka-</l>
<l>bhogāpavargaphalasādhanabaddhakakṣam||156||</l>
</lg>
<lg type="verse" xml:id="HV_47_157">
<l>pādāravindayugasaṃsmaraṇābhilāṣa-</l>
<l>pūtātmanāṃ tava sureśvari mānavānām|</l>
<l>utsṛjya lohanigaḍā nijarūpamāśu</l>
<l>māṇikyapādakaṭakaśriyamāśrayante||157||</l>
</lg>
<lg type="verse" xml:id="HV_47_158">
<l>velātaṭacalanitambaśilābhighāta-</l>
<l>saṃśīryamaṇavikaṭormighaṭāsahasraḥ|</l>
<pb n="666"/>
<l>tvāṃ dhyāyatāmanudinaṃ plavabhaṅgasetu-</l>
<l>mabhyeti nīlamaṇikuṭṭimatāṃ payodhiḥ||158||</l>
</lg>
<lg type="verse" xml:id="HV_47_159">
<l>tvatpādayugmamaniśaṃ smaratāṃ karāla-</l>
<l>dhūmāvalīśabalitasphuraduddhatārciḥ|</l>
<l>viṣyandisāndramakarandahṛtālivṛnda-</l>
<l>mandārakānanatalatvamupaiti vahniḥ||159||</l>
</lg>
<lg type="verse" xml:id="HV_47_160">
<l>viṣyandamānamadadurdinagaṇḍabitti-</l>
<l>bhāgāstavāmba vipineṣvapi vidravanti|</l>
<l>stamberamāścaraṇasaṃsmaraṇena siṃha-</l>
<l>saṃghātaraudraravajātabhayā ivārāt||160||</l>
</lg>
<lg type="verse" xml:id="HV_47_161">
<l>daṃṣṭrākarālavadanāḥ sphuradagniheti-</l>
<l>piṅgordhvakeśarucayo 'ruṇaraudranetrāḥ|</l>
<l>atyantahiṃsramanaso 'pi tavānatānāṃ</l>
<l>naktaṃcarā jagati gauri vahanti maittrīm||161||</l>
</lg>
<lg type="verse" xml:id="HV_47_162">
<l>tvatsaṃśrayāngirinadīkuharāntarāla-</l>
<l>vṛttiḥ surañjitamukho na hinasti nūnam|</l>
<l>uddāmadānajalakuñjarakumbhakūṭa-</l>
<l>ku.ṭākakoṭikarajakrakajo 'pi siṃhaḥ||162||</l>
</lg>
<lg type="verse" xml:id="HV_47_163">
<l>phūtkāramuktadahanā vididaṅkṣavo 'pi</l>
<l>roṣāruṇekṣaṇarucastvayi bhaktibhājām|</l>
<l>āśīviṣāḥ sphuritakesararūpaghora-</l>
<l>jihvā vahanti vikacotpaladāmalīlām||163||</l>
</lg>
<lg type="verse" xml:id="HV_47_164">
<l>utkhātaśātakaravālalatāḥ karāla-</l>
<l>kodaṇḍadaṇḍavisarā vijighāṃsavo 'pi|</l>
<l>bandhutvametya vinatāṃstava tārayanti</l>
<l>kāntāradurgapatitāndhruvamamba caurāḥ||164||</l>
</lg>
<pb n="667"/>
<lg type="verse" xml:id="HV_47_165">
<l>itthaṃ pramaviṣayalaṅghi laghutvamukta-</l>
<l>māhātmyamohitavibodhitaviṣṭapāyai|</l>
<l>tubhyaṃ namaḥ pratibalāvalitāmarendra-</l>
<l>dṛṣṭiprasādanakṛte nanu caṇḍikāyai||165||</l>
</lg>
<lg type="verse" xml:id="HV_47_166">
<l>itthaṃ stutestava vayaṃ viratāḥ svaśakti-</l>
<l>śūnyatvato na bhagavatyabhilāṣabhaṅgāt|</l>
<l>āsvādayantyamṛtaśīkarabinduvarṣa-</l>
<l>mabhyeti kasya rasanāvirasāmavasthām||166||</l>
</lg>
<lg type="verse" xml:id="HV_47_167">
<l>iti tava guṇavādāḥ kilāsmājjanani yadarjitamasti puṇyajātam|</l>
<l>pratisamayamiyaṃ tvadaṅghripūjābhiratiphalā tvayi tena no 'stu</l>
<l>bhaktiḥ||167||</l>
</lg>
<lg type="verse" xml:id="HV_47_168">
<l>praśamaya mahāmohātaṅkaṃ vidhatsva sunirmalāṃ</l>
<l>dṛśamanudinaṃ kūṭībhūtaṃ tiraskuru kilbiṣam|</l>
<l>vighaṭaya dṛḍhānpāśagranthīnbhavavyatiṣaṅgiṇo</l>
<l>na tava viphalā pādāmbhojasmṛtiḥ praṇatātmanām||168||</l>
</lg>
<lg type="verse" xml:id="HV_47_169">
<l>itthaṃ nākinikāyanirmitanutiprāñcatprapañcaśruti-</l>
<l>prauḍhībhūtaśubhaprasādaviśadaśrīmaṇḍanācaṇḍikā|</l>
<l>sāhaṃkārahutāśahuṃkṛtakṛtatrāsā trilokīsadāṃ</l>
<l>sādaṃ sā ditijendradānavaghaṭāṃ ninyetarāmāyudhaiḥ||169||</l>
</lg>
<lg type="verse" xml:id="HV_47_170">
<l>tattatkālaṃ kālarātriprakopakrūrārambhottambhanaṃ varjayadbhiḥ|</l>
<l>āsede 'nyairdainyamaprāptadaityaiḥ(?)śaureḥ śūrairantikaṃ</l>
<l>ratnasānau||170||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye caṇḍīstotraṃ nāma
saptacatvāriṃśaḥ sargaḥ|
</p>
</div><div xmlns="http://www.tei-c.org/ns/1.0" n="47" type="chapter">
<pb n="690"/>
<p>
pañcāśaḥ sargaḥ|
</p>
<lg type="verse" xml:id="HV_50_1">
<l>bhagneṣvadhokṣajapitāmahavāsaveṣu</l>
<l>daityādhipena sakalaiḥ saha lokapālaiḥ|</l>
<l>pañcākṣamityabhidadhe bhagavānsaroṣa-</l>
<l>māsphālya niṣṭhuramathonnatakoṭicāpam||1||</l>
</lg>
<lg type="verse" xml:id="HV_50_2">
<l>paśyādhunāmumuragāśanaketumatra</l>
<l>bhagnaṃ virugṇaraṇarāgamito 'ndhakena|</l>
<l>yasya vyadhāyiṣata candramarīciśubhraiḥ</l>
<l>sādhāraṇāṃśukabhṛtaḥ kakubho yaśobhiḥ||2||</l>
</lg>
<lg type="verse" xml:id="HV_50_3">
<l>daityaindramārgaṇagaṇābhihatasya paśya</l>
<l>ratnacchaṭāruṇitamātmabhuvaḥ śarīram|</l>
<pb n="691"/>
<l>nidrāvimuktamadhusūdananābhipadma-</l>
<l>niṣpandisāndramadhudigdhamivādhunāpi||3||</l>
</lg>
<lg type="verse" xml:id="HV_50_4">
<l>paśyātatāyikaṭhināsthiśilāvibheda-</l>
<l>kuṇṭhīkṛtāśi kuliśaṃ yudhi nirjitasya|</l>
<l>daityaiḥ kare śatamakhasya bhayodayottha-</l>
<l>gharmāmbusiktamiva saṃtanute na tejaḥ||4||</l>
</lg>
<lg type="verse" xml:id="HV_50_5">
<l>daiyāshivajrakaṣakuṇṭhatarāracakraṃ</l>
<l>cakraṃ trapāparicayacyutacaṇḍacaryam|</l>
<l>viṣṇorbhayākulatayā vyapalīnavahni-</l>
<l>dhūmāyamānamavalokaya pāṇilagnam||5||</l>
</lg>
<lg type="verse" xml:id="HV_50_6">
<l>ābaddhakopaditijādhipabāhucakra-</l>
<l>cakrīkṛtātanuśarāsanabāṇapātaiḥ|</l>
<l>bhaṅgīśataiḥ prakaṭarandhraparītamadhya-</l>
<l>māpūrṇameti vitataśriyamarkabimbam||6||</l>
</lg>
<lg type="verse" xml:id="HV_50_7">
<l>nārācanirdalitabimbatayaiṣa bhagna-</l>
<l>saṅgrāmadurlalitadurdharadhairyabandhaḥ|</l>
<l>adhyāsyamānahṛdayo hariṇena paśya</l>
<l>saṃkrāntakātaratadīyamanā ivenduḥ||7||</l>
</lg>
<lg type="verse" xml:id="HV_50_8">
<l>paśyāstaparvatamivrābhrakapa"kanīla-</l>
<l>māsādya dānavacamūpatimetadagre|</l>
<l>paryākulo 'dhikamanūṣmatayā raṇe 'tra</l>
<l>bhagnaḥ pratapavibhavena sahaiva bhānuḥ||8||</l>
</lg>
<lg type="verse" xml:id="HV_50_9">
<l>bibhradgadāṃ vidalitārikapālagurvīṃ</l>
<l>līlāvilambitamanoharaśaṅkhapadmaḥ|</l>
<l>vyāpāritāyudhaśato 'ndhakabāṇavarṣai-</l>
<l>rnābhāti śauririva jarjaritor 'thanāthaḥ||9||</l>
</lg>
<pb n="692"/>
<lg type="verse" xml:id="HV_50_10">
<l>paśyaiṣa nirjayakṛtabhrukuṭīvibhaṅga-</l>
<l>cchāyopabṛṃhitanavāñjanapuñjavarṇām|</l>
<l>vaktraśriyaṃ ghṭitanīlapaṭāṃ hriyeva</l>
<l>dhatte yamaḥ pariharanmama dṛṣṭimārgam||10||</l>
</lg>
<lg type="verse" xml:id="HV_50_11">
<l>dhatte mukheṣu varuṇo ripuroṣavahni-</l>
<l>jvālāruṇāṃ tanumasāvasamāptakampaḥ|</l>
<l>nityāvabaddhamakarālayavāsalagna-</l>
<l>durvāravāḍavakṛśanuśikhāmivaitām||11||</l>
</lg>
<lg type="verse" xml:id="HV_50_12">
<l>utsṛṣṭadiggajagalanmadavārigaṇḍa-</l>
<l>piṇḍīkṛtairaviralaṃ bhramaraiḥ patadbhiḥ|</l>
<l>paśyaiṣa kiṃśukavanabhramamohamandai-</l>
<l>ranvīyate 'gnirasurairvihitoṣmabhaṅgaḥ||12||</l>
</lg>
<lg type="verse" xml:id="HV_50_13">
<l>sāndrībhavatyamalamecakakhaḍgamegha-</l>
<l>ghorāndhakāranikaraḥ sthagitāntarikṣaḥ|</l>
<l>saṃtrāsavihvalavalatpratipattimūḍha-</l>
<l>gāḍhānilocchvasitadhūmaśikhāsahasraiḥ||13||</l>
</lg>
<lg type="verse" xml:id="HV_50_14">
<l>yatkīrtanādapi nijeṣu niketaneṣu</l>
<l>bhītairmarudbhirudavijyata baddhakampam|</l>
<l>udyacchamānamavalokya tamāhavāgre</l>
<l>saṃbhremuṣā suragaṇena yato 'pasasre||14||</l>
</lg>
<lg type="verse" xml:id="HV_50_15">
<l>tatsyandanaṃ sapadi codaya darpamūḍha-</l>
<l>daityādhipābhimukhamūrjitasiṃhavāham|</l>
<l>ūṣmāṇametamadhunā viṣameṣuvarṣaṃ</l>
<l>saṃtyājayāmi yudhi śailamivātra yāvat||15||</l>
</lg>
<pb n="693"/>
<lg type="verse" xml:id="HV_50_16">
<l>ityūcuṣi smararipau tarasā mumoca</l>
<l>sūto 'ndhakaṃ pratirathaṃ kṛtamerukampam|</l>
<l>daityādhipasya na cacāla ratho 'pi yantṛ-</l>
<l>saṃcoditaḥ kimapi bhāvi bhiyeva paśyan||16||</l>
</lg>
<lg type="verse" xml:id="HV_50_17">
<l>vyasyannivāśu bhuvanatritayādhirājya-</l>
<l>lakṣmīṃ patatramarutātha sumerukuñjāt|</l>
<l>gṛdhraḥ paretapatidūta iva dhvajāgra-</l>
<l>madhyāsta tasya rabhasādaruṇottamā"gnaḥ||17||</l>
</lg>
<lg type="verse" xml:id="HV_50_18">
<l>sasyandire jalabhṛto bhuvanāravinda-</l>
<l>koṣapratiṣṭhamakarandarasāyamānam|</l>
<l>sānandagṛdhrakulaṣaṭpadacakravāla-</l>
<l>vāñchāvipūraṇamanargalamastravarṣam||18||</l>
</lg>
<lg type="verse" xml:id="HV_50_19">
<l>khaḍgājughū karaṇaghāñjughuru(?)rghanaughā</l>
<l>nirghātaghoraghaṭanāsthitimāpa pṛthvī|</l>
<l>vajrābhighātaparuṣaṃ piśitāśinaśca</l>
<l>cakrurmahāpralayaśaṃsinamaṭṭahāsam||19||</l>
</lg>
<lg type="verse" xml:id="HV_50_20">
<l>dhairyāvadhīritaśubhetaraghorarūpa-</l>
<l>cihnasya dānavāpateḥ samarājirorvyām|</l>
<l>śaṃbhośca dṛṣṭajayaliṅganirākulasya</l>
<l>vegātsamīyaturathātirathau tatha tau||20||</l>
</lg>
<lg type="verse" xml:id="HV_50_21">
<l>ahrādi dundubhibhirāhananādaguñji</l>
<l>guñjāgaṇena vidhurairmukharairabhāvi|</l>
<l>akvāṇi gomukhaśataiḥ paṇavairarāṇi|</l>
<l>tasmiṃstayoratha raṇe prvijṛmbhamāṇe||21||</l>
</lg>
<lg type="verse" xml:id="HV_50_22">
<l>āhanyamānakikharānakagomukhādi-</l>
<l>vāditraghoṣamukharāḥ kakubho babhūvuḥ</l>
<pb n="694"/>
<l>daityāśca śailakuharapratiśabdadīrgha-</l>
<l>ghorā trayeṇa(?) mumucuryudhi siṃhanādam||22||</l>
</lg>
<lg type="verse" xml:id="HV_50_23">
<l>yodhā yudhe kṛtadhiyo rabhasena valgu-</l>
<l>saṃvādiphalgunamaphalguphalaṃ vavalguḥ|</l>
<l>pāṇisthitākṛpakṛpāṇanipatapīta-</l>
<l>mattadvipākṛpakṛpāṇakṛpīṭapaṭṭāḥ||23||</l>
</lg>
<lg type="verse" xml:id="HV_50_24">
<l>saṅgrāmamaṅgalamupetya jaguḥ sakampa-</l>
<l>hastāṅgulīśithilakoṇahatā vipañcīḥ|</l>
<l>śaṃbovilokananirargalajṛmbhamāṇa-</l>
<l>pīnadhvajāḥ sarasamapsaraso dadhatyaḥ||24||</l>
</lg>
<lg type="verse" xml:id="HV_50_25">
<l>tasyātha mūrdhni madamantharitadvirepha-</l>
<l>pakṣānilābhihatakampitakesarāgrā|</l>
<l>ānandanirbharanabhaścaracakrahasta-</l>
<l>muktā papāta surapādapapuṣpavṛṣṭiḥ||25||</l>
</lg>
<lg type="verse" xml:id="HV_50_26">
<l>ābhādakheṭakhaṭakāmukhahastadīrgha-</l>
<l>raktāṅgulīnakhamaṇipratibimbagarbham|</l>
<l>pratyuptadīptatararatnamivocchikhāccha-</l>
<l>raśmicchaṭaṃ kanakakuṇḍalamandhakasya||26||</l>
</lg>
<lg type="verse" xml:id="HV_50_27">
<l>tasmindudhūvuṣi dhanurdharadhairyabandha-</l>
<l>māyodhane dhanadayodhajanena sārdham|</l>
<l>senānakā iva tadā girayo vinedu-</l>
<l>rmaurvīninādamukharīkṛtarandhrabhāgāḥ||27||</l>
</lg>
<lg type="verse" xml:id="HV_50_28">
<l>kodaṇḍakoṭighaṭitoragarājamaurvī-</l>
<l>vellatphaṇāmaṇigaṇapratibimbagarbham|</l>
<l>māṇikyaśekharamivāmṛtaraśmikhaṇḍa-</l>
<l>bhīṣatkirīṭaghaṭitaṃ bibharāṃcakāra||28||</l>
</lg>
<pb n="695"/>
<lg type="verse" xml:id="HV_50_29">
<l>tasyormibhaṅgaviṣamonnatabāhudaṇḍa-</l>
<l>khaṇḍāndahandhanuṣi dānavasindhunāthān|</l>
<l>jvālākarālitamukhastarasātigāḍha-</l>
<l>maurvīkṛtasthitirarājata bhogirājaḥ||29||</l>
</lg>
<lg type="verse" xml:id="HV_50_30">
<l>kodaṇḍadaṇḍaghaṭitāṭanigāḍhabandha-</l>
<l>tāntena tasya vikasatphaṇacakravālam|</l>
<l>nāgeśvareṇa papire śiśirāḥ śiraḥstha-</l>
<l>mandākinījalataraṅgaghaṭāsamīrāḥ||30||</l>
</lg>
<lg type="verse" xml:id="HV_50_31">
<l>śūtkāripakṣamarutaḥ sphuradagniśāta-</l>
<l>śalpāḥ śarāḥ śaśikalāṅkitabāhumadhyāt|</l>
<l>niścakramurditisutābhimukha. himādri-</l>
<l>kuñjāntarālagahanādiva rājahaṃsāḥ||31||</l>
</lg>
<lg type="verse" xml:id="HV_50_32">
<l>chāyāmayīṃ vidadhato bhuvaneṣvakāṇḍa-</l>
<l>kalpāvasānarajanīmiva tasya saṃkhye|</l>
<l>ākarṇakṛṣṭavalayīkṛtacārucāpa-</l>
<l>caktracyutā bhuvanamānaśire śaraughāḥ||32||</l>
</lg>
<lg type="verse" xml:id="HV_50_33">
<l>maurvīkṛtasya khaṭakāmukhapāṇikṛṣṭa-</l>
<l>madhyaṃ krameṇ phaṇinaḥ phaṇacakravālam|</l>
<l>phūtkārapāvakaśikhā dhanuṣo 'tha tasya</l>
<l>cakrīkṛtādiṣugaṇāśca samaṃ nipetuḥ||33||</l>
</lg>
<lg type="verse" xml:id="HV_50_34">
<l>rūḍhāruḍhaṃ(paṃ)tadurasi sphuṭakekipiccha-</l>
<l>puṅkhāḥ śarā ditijakārmukacakramuktāḥ|</l>
<l>kalpadrumā iva mahīdhrataṭīvicitra-</l>
<l>saṃphullaratnakusumastabakā nipetuḥ||34||</l>
</lg>
<lg type="verse" xml:id="HV_50_35">
<l>kṛttopavītabhujagādhipamūrdharatna-</l>
<l>puṣpopakārakṛtasaṃyugavartmaśobhaiḥ|</l>
<pb n="696"/>
<l>vakṣaḥsthale purariporasurendracāpa-</l>
<l>cakracyutaiḥ śaraśataiścaturaṃ nipete||35||</l>
</lg>
<lg type="verse" xml:id="HV_50_36">
<l>kallolajālakalilā vivalatkapāla-</l>
<l>kūrmodarāḥ śirasi tasya śarāśrayāśaiḥ|</l>
<l>mandākinījalarayāḥ papire patadbhi-</l>
<l>rahnāya sindhava iva pralayārkapādaiḥ||36||</l>
</lg>
<lg type="verse" xml:id="HV_50_37">
<l>saṃdhāsyamānakṛtamāgaṇasaṃdhiyoga-</l>
<l>cakrībhavanmaṇiśarāsanabāhujālaḥ|</l>
<l>daityādhipaḥ sphuradanekaśaśaṅkakhaṇḍa-</l>
<l>mātaṇḍamaṇḍala ivāmbaramārga āsīt||37||</l>
</lg>
<lg type="verse" xml:id="HV_50_38">
<l>manye ca tasya valayīkṛtakārmukasya</l>
<l>saṅgrāmakarmaṭhakaṭhorakarālavāhoḥ|</l>
<l>prāgātatāyipṛtanāsubhirbhyapāti-</l>
<l>paścānniśātatarśalyamukhairvipāṭhaiḥ||38||</l>
</lg>
<lg type="verse" xml:id="HV_50_39">
<l>ābaddhakopaditijādhipabāhudaṇḍa-</l>
<l>madhyānnirīyuratha saṃyugavartma bāṇāḥ|</l>
<l>saṃhāramārutaparahatasindhuvīci-</l>
<l>cakrādivojjvalitavahnimukhā bhujaṃgāḥ||39||</l>
</lg>
<lg type="verse" xml:id="HV_50_40">
<l>niṣṭhyūtatīvraśikhinaḥ śitikaṇṇṭhamaulī-</l>
<l>mālākapālaśakaleṣu niśātaśalyāḥ|</l>
<l>niṣpeturarkakiraṇā iva karkaśeṣu</l>
<l>kailāsaśailaśikhareṣu surāribāṇāḥ||40||</l>
</lg>
<lg type="verse" xml:id="HV_50_41">
<l>tatpātanirdalitamaulikapālapaṭṭa-</l>
<l>dhūmacchaṭāmalitamaulikapālapaṭṭa-</l>
<l>dhūmacchaṭāmalikalocanamāviśantīm|</l>
<l>sevāvicakṣaṇa iva śvasitairnirāsa</l>
<l>karṇāvataṃsabhujagaḥ śaśikhaṇḍamauleḥ||41||</l>
</lg>
<pb n="697"/>
<lg type="verse" xml:id="HV_50_42">
<l>uddāmadāhaparivartitajihmakoṭi-</l>
<l>ruttaṃsacandrakalikā śirasi smarāreḥ|</l>
<l>daityādhirājaviśikhāgniśikhāsahasra-</l>
<l>niryatsudhāsrutirabhūtsaviśeṣatanvī||42||</l>
</lg>
<lg type="verse" xml:id="HV_50_43">
<l>tasyāhave vikaṭapicchakalāpabhāra-</l>
<l>śaṅkucchalasphuṭitacandrakikhaṇḍyamānāḥ|</l>
<l>uddāmakopaditijādhipacāpacakra-</l>
<l>muktāḥ śarā viṣadharā iva saṃnipetuḥ||43||</l>
</lg>
<lg type="verse" xml:id="HV_50_44">
<l>abhyāpatanmuditakhecaracakravāla-</l>
<l>sāmājikastimitalocanacakradṛṣṭaḥ|</l>
<l>daityādhipo 'dbhūtavidhāyi vijṛmbhamāṇa-</l>
<l>viśliṣṭasaṃdhiḍimaḍambaracāraṇo 'bhūt||44||</l>
</lg>
<lg type="verse" xml:id="HV_50_45">
<l>ānemuṣo vijahatā dadhuṣaśca darpa-</l>
<l>mānighnatā juhuvuṣo 'bhimukhaṃ yātārāt|</l>
<l>tenākhilā yudhi parasparamūyire 'tha</l>
<l>gāḍhaṃ śarairdaśadiśo dṛḍhacāpamuktaiḥ||45||</l>
</lg>
<lg type="verse" xml:id="HV_50_46">
<l>ākarṇakuṇḍalitakarka'sakāladaṇḍa-</l>
<l>cakrāyamāṇamaṇikāmukanirgatena|</l>
<l>bāṇena vakṣasi jaghāna mṛgāṅkamauli-</l>
<l>mābaddhamatsaramathāvasare 'surāriḥ||46||</l>
</lg>
<lg type="verse" xml:id="HV_50_47">
<l>devo 'pi dānavapateḥ pṛthujatrusīmni</l>
<l>tiṣṭhetyudīrya śaraghātavivṛddhamanyuḥ|</l>
<l>preṅkhanmukhāgraśihinaṃ nicakhāna bāṇa-</l>
<l>mutsaṃkhyasaṃkhyakṛtapuṅkhatayorupuṅkham||47||</l>
</lg>
<lg type="verse" xml:id="HV_50_48">
<l>tāvuttarottaraduruttaratāratamya-</l>
<l>tāmyaddīnākṛśakṛśānuparītabāṇau|</l>
<pb n="698"/>
<l>saṅgrāmavartmani paraspararandhralābha-</l>
<l>bandhābhisaṃdhi ciramakramatāmavandhyam||48||</l>
</lg>
<lg type="verse" xml:id="HV_50_49">
<l>vakṣo 'ndhakasya nijaghāna ghanāghanatvi-</l>
<l>ḍīśastaḍinnibiḍacaṇḍakaḍārakāṇḍaiḥ|</l>
<l>kūlādrisānukaṭakaṃ vika.aistaraṅga-</l>
<l>bhaṅgaiḥ savāḍvaśikhairiva kūrmaketuḥ||49||</l>
</lg>
<lg type="verse" xml:id="HV_50_50">
<l>pre"Nkhacchikhā viśikhasaṃhatirandhakena</l>
<l>muktā tataḥ śirasi śūlabhṛtaḥ śarāroḥ|</l>
<l>cūlāvacūlaphaṇiphūtkṛtivahniheti-</l>
<l>saṃpluṣṭapakṣatipuṭā viṣamaṃ nyapaptat||50||</l>
</lg>
<lg type="verse" xml:id="HV_50_51">
<l>karṇāvataṃsitaphaṇisphuritasphuliṅga-</l>
<l>phūtkāravahnitapanātapadagdhapakṣaḥ|</l>
<l>vyomnaḥ patanditisutādhipaśailamūrdhni</l>
<l>saṃpātivibhramamadhatta vṛṣāṅkabāṇaḥ||51||</l>
</lg>
<lg type="verse" xml:id="HV_50_52">
<l>vistāriśalyamukhanirgatarohidaśva-</l>
<l>śārīkṛtāmbaratalā bhayamadadhānāḥ|</l>
<l>taccāpamaṇḍalaviniṣpatitāḥ prasasru-</l>
<l>rulkāpiśācanicayā iva dikṣu bāṇāḥ||52||</l>
</lg>
<lg type="verse" xml:id="HV_50_53">
<l>dūraṃ daridrihi dareṇa vidārayādrī-</l>
<l>ndarpoddhatāñjahi jahīti narānarātīn|</l>
<l>ityāharnpravijahāra sakarṇajāha-</l>
<l>raktāntanetrayugalo vijahau ca khedam||53||</l>
</lg>
<lg type="verse" xml:id="HV_50_54">
<l>guñjadguṇāviralaśabdavimiśragāḍha-</l>
<l>maurvīvirāvamukharo 'tha śilīmukhaughaḥ|</l>
<l>dūrādaśiśriyadivāmbaracāricakra-</l>
<l>mānandamasya survairivadhāhitaṃ saḥ||54||</l>
</lg>
<pb n="699"/>
<lg type="verse" xml:id="HV_50_55">
<l>vaktrāmṛtāṃśupariveṣapṛṣatkapīṭha-</l>
<l>niṣṭhyūtaniṣṭhuravipāḥavijarjarāṃsaḥ|</l>
<l>yodhānmucoca raṇamūrdhniṃ mumūrṣuṣo 'tha</l>
<l>randhrena jātu ripuṣu praharanti dhīrāḥ||55||</l>
</lg>
<lg type="verse" xml:id="HV_50_56">
<l>tatpattribhiḥ suraripoḥ śakalīkṛtānā-</l>
<l>mākāśa eva kaladhautśilīmukhānām|</l>
<l>rejuḥ patatpracuracūrṇaparāgadigdha-</l>
<l>bālārkaraśmiśabalā iva śailakūṭāḥ||56||</l>
</lg>
<lg type="verse" xml:id="HV_50_57">
<l>saṅgrāmanaṭakavilokanakautukātta-</l>
<l>saṃcārakhecarasahasravimānapaṅktīḥ|</l>
<l>ūrdhvaṃtarāṃ taraṇimārgarudhaḥ pracaṇḍa-</l>
<l>kodaṇḍanirgataśarāmanayatsmarāreḥ(?)||57||</l>
</lg>
<lg type="verse" xml:id="HV_50_58">
<l>taccāpanirgatanirargalamārgaṇaugha-</l>
<l>pakṣānilāhativijarjaritābhramāsīt|</l>
<l>vyapāryamāṇavividhāyudhaghātarūḍha-</l>
<l>gāḍhāsitavraṇakiṇāṅkamivāntarikṣam||58||</l>
</lg>
<lg type="verse" xml:id="HV_50_59">
<l>āpīyata sthagitabhāskarabimbabīja-</l>
<l>koṣairnavātapamadhusphuṭapattraśobhaiḥ|</l>
<l>jyāghos.agītimukharairbhuvananāravinda-</l>
<l>garbhāspadaṃ sapadi daityaśilīmukhaughaiḥ||59||</l>
</lg>
<lg type="verse" xml:id="HV_50_60">
<l>vistārya cāpamatha visphuradagniheti</l>
<l>niḥśaṅkahuṃkṛti nidhānamahaṃkṛtīnām|</l>
<l>daityādhipaḥ kuṭilitabhrukuṭīvibhaṅga-</l>
<l>bhāsvallalāṭa iti dhūjaṭimābabhāṣe||60||</l>
</lg>
<lg type="verse" xml:id="HV_50_61">
<l>tiṣṭhādhunā kva nu baṭo mama dṛṣṭimārgā-</l>
<l>dgantāsi puṣpaviśikho 'smi na mandavīryaḥ|</l>
<pb n="700"/>
<l>kālo 'thavā na kṛpaṇaḥ kṛmikīṭajantu-</l>
<l>jīvāpahāracaturo na gajāsuro vā||61||</l>
</lg>
<lg type="verse" xml:id="HV_50_62">
<l>anyā hi nṛttarabhasotthitadattatāla-</l>
<l>vetālamālitatalā pitṛmandirorvī|</l>
<l>saṅgrāmabhūmiraparā bhaṭacaṇḍacakra-</l>
<l>dordaṇḍadarpanikaṣopalapaṭṭikā'srīḥ||62||</l>
</lg>
<lg type="verse" xml:id="HV_50_63">
<l>ityūcivānnirabhinatsmayamāna eva</l>
<l>taṃ pañcabhirjvalitavahniśikhaiḥ pṛṣatkaiḥ|</l>
<l>kiṃcittadīyaviśikhāśanipātabhinna-</l>
<l>vakṣaścacāla ca śśāṅkakalāvacūlaḥ||63||</l>
</lg>
<lg type="verse" xml:id="HV_50_64">
<l>tasminmanākcalati ṣaṇmukhadattadṛṣṭi-</l>
<l>dṛṣṭārtileśasadapatrapalambavaktre|</l>
<l>āmardakastvaritamandhakamabhyadhāva-</l>
<l>dutpāṭitasthagitabhānusumerukūṭaḥ||64||</l>
</lg>
<lg type="verse" xml:id="HV_50_65">
<l>daityādhipastamatha saṃmukhamāpatanta-</l>
<l>mālokya kopavivaśo viśikhairarautsīt|</l>
<l>taccoditaṃ śikharamucchikharatnasāra-</l>
<l>masyābhinattilatulāmadhirūḍhamanyaiḥ||65||</l>
</lg>
<lg type="verse" xml:id="HV_50_66">
<l>tasmai rathā'ngamakiranmurajinmahāji-</l>
<l>helo halī haritasaptisutaśca daṇḍam|</l>
<l>saṃstabhya tānatha śaraiḥ sa sahasrasaṃkhyaiḥ</l>
<l>saṃkhye jaghāna laghu pañcabhirindumaulim||66||</l>
</lg>
<lg type="verse" xml:id="HV_50_67">
<l>kodanḍadaṇḍaśikharasthaphalāsahasra-</l>
<l>phūtkāravahnikaṇatārakitāntarikṣam|</l>
<l>ciccheda vāsukiguṇaṃ kirataḥ pṛṣatkā-</l>
<l>nāsādya randhramatha tasya śaraiḥ surāriḥ||67||</l>
</lg>
<pb n="701"/>
<lg type="verse" xml:id="HV_50_68">
<l>pratuptadīptamaṇidīdhiticakravāla-</l>
<l>saṃkīryamāṇavikaṭonnatakoṭidaṇḍam|</l>
<l>vicchinnapannagaguṇaṃ dhanurindumaule-</l>
<l>rindrāyudhaśriyamadīdharadantarikṣe||68||</l>
</lg>
<lg type="verse" xml:id="HV_50_69">
<l>sa cchinnavāsukiguṇo jayalābhaliṅga-</l>
<l>māliṅgitāmbaraśikhāgraśikhāsphuliṅgam|</l>
<l>jagrāha kopakuṭilabhrukuṭīvibhaṅga-</l>
<l>piṅgekṣaṇānanadurīkṣyavapustriśūlam||69||</l>
</lg>
<lg type="verse" xml:id="HV_50_70">
<l>niḥśeṣalokakavalagrahaṇāya valga-</l>
<l>dālolahetirasanastarasotpatiṣyan|</l>
<l>tasyābhivādayitumaurvamivāgnimāśu</l>
<l>huṃkāravahnirudadhau jhagiti nyapaptat||70||</l>
</lg>
<lg type="verse" xml:id="HV_50_71">
<l>tenātha śaṃkarakarabhramitena tūrṇa-</l>
<l>makṣuṇṇameva ghanavartmani gharmaraśmeḥ|</l>
<l>ābadhyata trigunamāśu vivṛttilola-</l>
<l>śākhātrayānalaśikhāpariveṣacakram||71||</l>
</lg>
<lg type="verse" xml:id="HV_50_72">
<l>ākṛṣṭaśailaśikharaṃ taralīkṛtārka-</l>
<l>candraṃ samudrasalilaplutanākamārgam|</l>
<l>puñjīkṛtoḍḍu dalitakṣitipīṭhapṛṣṭha-</l>
<l>māsīdanubhramaṇalolamamuṣya bimbam||72||</l>
</lg>
<lg type="verse" xml:id="HV_50_73">
<l>śūlāgnitāpadalitopalamūlasaṃdhi-</l>
<l>bhāgāni bhagnataṭakalpatarūṇi tūrṇam|</l>
<l>peturvimuktivikaṭīkṛtadūradṛśya-</l>
<l>pṛṣṭhapratiṣṭhitanabhāṃsi śirāṃsi meroḥ||73||</l>
</lg>
<lg type="verse" xml:id="HV_50_74">
<l>tasmiṃśca dhūrjaṭikarabhramite vidhūta-</l>
<l>sindhurmisaṃhatipariplutanākapṛṣṭhe|</l>
<pb n="702"/>
<l>pusphora taddahanapīvaravisphuliṅga-</l>
<l>viśliṣṭabhedamahimāṃśumarīcibimbam||74||</l>
</lg>
<lg type="verse" xml:id="HV_50_75">
<l>ūhuḥ pinākaśikhātāpavilīyamāna-</l>
<l>vistīrṇakāñcanaśilāśikharapravṛttāḥ|</l>
<l>ratnopalaskhalanabhinnajalāḥ sumeroḥ</l>
<l>kūlaṃkaṣāḥ kaṭakabhūmiṣu nirjhariṇyaḥ||75||</l>
</lg>
<lg type="verse" xml:id="HV_50_76">
<l>śākhāntarālaparivartavilolavahni-</l>
<l>jvālākalāpavikaṭāñjalibhistadānīm|</l>
<l>tenodapīyata paribhramaṇānubandha-</l>
<l>saṃjātadurdharadaśeva surasravantī||76||</l>
</lg>
<lg type="verse" xml:id="HV_50_77">
<l>jvālākalāpakavalīkṛtasaptasindhuṃ</l>
<l>tāpasphuradvikaṭaṭāṃkṛti śailakūṭam|</l>
<l>caṇḍālikajvalanamūrjitamutsasarja</l>
<l>saṃvartakāla iva vaktratalena śaṃbhuḥ||77||</l>
</lg>
<lg type="verse" xml:id="HV_50_78">
<l>tenāndhakasya vikaṭonnatacāpacakra-</l>
<l>muktāḥ śarāḥ sthagitadiktaṭamāpatantaḥ|</l>
<l>nirdehire jaraṭhahetiśataiḥ sarīḍha-</l>
<l>maurvāgnineva makarākaravīcibhaṅgāḥ||78||</l>
</lg>
<lg type="verse" xml:id="HV_50_80">
<l>taṃ śūlaśaktimusalāśanipaṭṭiśāsi-</l>
<l>paṭṭairnihatya purajidditijaṃ jughora|</l>
<l>ghorāstravṛṣṭibhirarthādidadandhako 'pi</l>
<l>tasminpunaḥ sa vavṛdhe saviśeṣamagniḥ||79|</l>
<l>kodaṇḍamaṇḍalavinirgatamasya bāṇa-</l>
<l>jālaṃ yudhi prasabhamindudharo nihatya|</l>
<l>vegādrathaṃ prati sasāra tamājaghāna</l>
<l>daityādhipo 'pi gadayā guruśūlahastam||80||</l>
</lg>
<pb n="703"/>
<lg type="verse" xml:id="HV_50_81">
<l>daityādhiperigadādalitottamāṅga-</l>
<l>viṣpandisāndrarudhirokṣitadanturārciḥ|</l>
<l>jajvāla dhurjaṭimukhāgniruvoṣa cātha</l>
<l>tatsyandanaṃ saturagadhvajasūtacakram||81||</l>
</lg>
<lg type="verse" xml:id="HV_50_82">
<l>kapiśitadaśadigbhirvahninā heticakrai-</l>
<l>stripura iva tadānīṃ syandane tena dagdhe|</l>
<l>śiśirakarakirīṭaṃ daityanātho jighṛkṣuḥ</l>
<l>sarabhasamatha darpādutpapātāntarikṣam||82||</l>
</lg>
<lg type="verse" xml:id="HV_50_83">
<l>smitavikasitagaṇḍabhittibhāgastamabhimukhaṃ guruvegamāpatantam|</l>
<l>samamabhinadaśeṣadaityakāntājanahṛdayaistriśikhena</l>
<l>śūlapāṇiḥ||83||</l>
</lg>
<lg type="verse" xml:id="HV_50_84">
<l>tadvakṣaḥ sphuritakṛśānuśūlakoṭiṃ</l>
<l>jhāṃkārāravabadhirīkṛtāntarikṣam|</l>
<l>sasyande rudhiramakāri yena</l>
<l>saṃdhyātāmrāṃśucchuritamivābhracakravālam||84||</l>
</lg>
<lg type="verse" xml:id="HV_50_85">
<l>ditijarudhiradhārāsiktaśūlāśribhāga-</l>
<l>jvalanajanitadhūmaśyāmalaṃ sūryabimbam|</l>
<l>vigalitaruciṭaṅkāghātassaṃsaktamūla-</l>
<l>kṣatajamiva tadānīmantarikṣe ruroca||85||</l>
</lg>
<lg type="verse" xml:id="HV_50_86">
<l>sasyande</l>
<l>triśikhavidāritātsurāreryadvakṣaḥkaṭakataṭādasṛkchaṭāmbhaḥ|</l>
<l>viśveṣāmakuruta tatpratāpavahnipluṣṭānāmapi jagatāṃ tadeva</l>
<l>śāntim||86||</l>
</lg>
<lg type="verse" xml:id="HV_50_87">
<l>triśikhamukhavibhedādañjanakṣodapuñja-</l>
<l>cchaviravanimamuñcadvyomasīmnyardyamānaḥ(?)|</l>
<l>gaganabhuvi sa evālokyatārātisainyai-</l>
<l>rditisutakulalakṣmīsaṃkṣayotpātameghaḥ||87||</l>
</lg>
<lg type="verse" xml:id="HV_50_88">
<l>tadvakṣaḥ kaṭakadasṛṅnipatitaṃ sāndraṃ kapālodare</l>
<l>pītvā tatpariṇāmapāṭalamivātāmraṃ vapurbibhratī|</l>
<l>cāmuṇḍāṅgulikoṭibhāgamalanāttadvīryabījāṅkurā-</l>
<l>nacchinnākhilasaṃtatīnsarabhasaṃ cakre praticchandakān||88||</l>
</lg>
<pb n="704"/>
<lg type="verse" xml:id="HV_50_89">
<l>triśikhadahanajvālātāpakvathadbahalāsṛjaḥ</l>
<l>sapadi vapuṣastasyāśeṣātkṛtādatha bhasmasāt|</l>
<l>stimitanayanavrātairdṛṣṭaṃ surāsuramaṇḍalaiḥ</l>
<l>śaśidharakalāmaulerjyotiḥ śariramathāviśat||89||</l>
</lg>
<lg type="verse" xml:id="HV_50_90">
<l>grāsīkṛtarditasurāsuracakravāla-</l>
<l>saṅgrāmasāgaragatāndhakakālakūṭaḥ|</l>
<l>nirdhūtacāmaramarutparivījitāṃsa-</l>
<l>pīṭhe dideśa haraye 'tha sa rājyalakṣmīm||90||</l>
</lg>
<lg type="verse" xml:id="HV_50_91">
<l>unmūlitākhilavipakṣagaṇāsu tūrṇa-</l>
<l>masyājñayā pura ivāmaralokapālāḥ|</l>
<l>dikṣu kramādatha yathāyathameva gupti-</l>
<l>hetoḥ sthitiṃ pramadaphulladṛśo babandhuḥ||91||</l>
</lg>
<lg type="verse" xml:id="HV_50_92">
<l>nipatitamarisainyābhyāhataṃ saṃyugorvyaṃ</l>
<l>nijakaraparimarśānniṣprahāravraṇaṃ saḥ|</l>
<l>śaśiśakalakirīṭasyandamānāmṛtāmbhaḥ</l>
<l>srutikṛtapariṣekaṃ jīvayāmāsa sainyam||92||</l>
</lg>
<lg type="verse" xml:id="HV_50_94">
<l>diśi diśi makarandasyandamādyaddvirephāḥ</l>
<l>surabhitaghanamārgāḥ puṣpavṛṣṭīḥ kirantaḥ|</l>
<l>pratinavamukharāgānekavāditraghoṣā-</l>
<l>stamahitavadhatuṣṭāstuṣṭuvuḥ siddhasādhyāḥ||93|</l>
<l>jaguramarataruṇyo maṅgalaṃ tāramandra-</l>
<l>kramataralitahārotkampipīnastanāgrāḥ|</l>
<l>aviratavividhabhrūbhaṅgasaṃlakṣyamāṇa-</l>
<l>sphuṭataragurucetovāsanā nākamārge||94||</l>
</lg>
<pb n="705"/>
<lg type="verse" xml:id="HV_50_95">
<l>tridaśagaṇapatīṃstānviślathanmauliratna-</l>
<l>praṇatinataśiraskānsaṃyuge dṛṣṭabhaktīn|</l>
<l>abhimatavaralābhaiḥ so 'tha saṃbhāvya devyā</l>
<l>saha sukhamanubhāvātsvāṃ purīmadhyatiṣṭhat||95||</l>
</lg>
<p>
iti śrībālabṛhaspatyanujīvino vāgīśvarāṅkasya
vidyādhipatyaparanāmno mahākave rājānakaśrīratnākarasya kṛtau
ratnāṅke haravijaye mahākāvye devadevapratiṣṭhāpanaṃ nāma
pañcāśaḥ sargaḥ|
</p>
<p>samāpto' yaṃ granthaḥ|</p>
</div>
    </body>
  </text>
</TEI>
