<TEI xmlns="http://www.tei-c.org/ns/1.0">
  <teiHeader xmlns="http://www.tei-c.org/ns/1.0">
    <fileDesc>
      <titleStmt>
        <title>Kāvyamālā</title>
      </titleStmt>
      <sourceDesc>
        <msDesc>
          <msIdentifier>
            <placeName>
              <settlement></settlement>
              <region></region>
              <country></country>
            </placeName>
            <institution></institution>
            <repository></repository>
            <collection></collection>
            <idno></idno>
            <idno type="NCC"></idno>
            <idno type="siglum">P(A)</idno>
          </msIdentifier>
          <msContents>
            <summary>Provisionary Edition</summary>
            <msItem n="1" defective="true">
            <!-- @defective: 'false' for complete, 'true' for incomplete -->
              <author xml:lang="sa" role="author">Ratnākara</author>
              <author xml:lang="sa" role="commentator">Alaka</author>
              <title xml:lang="sa">Haravijaya</title>
              <title xml:lang="sa" type="commentary">Viṣamapadoddyota</title>
              <!-- rubric, incipit, explicit, and finalRubric are given as examples -->
              <textLang mainLang="sa-Latn">[Sanskrit in Latin script.]</textLang>
              <!-- @mainLang can be "sa-Deva", "sa-Mlym", "sa-Telu", "sa-Newa", etc. See ISO 15924 for more details. -->
            </msItem>
          </msContents>
          <physDesc>
            <objectDesc form="e-text">
            <!-- @form can be "pothi", "book", scroll", etc. -->
              <supportDesc material="digital">Digital</supportDesc>
            </objectDesc>
          </physDesc>
          <history>
            <origin>
              <origDate calendar="CE" when="unclear">unclear</origDate>
              <!-- calendar can be "Vikrama", "Śaka", etc. Dates can be approximate or exact. -->
              <origPlace xml:lang="en"></origPlace>
            </origin>
            <provenance>[record of ownership]</provenance>
            <acquisition>[how it was acquired]</acquisition>
          </history>
        </msDesc>
      </sourceDesc>
    </fileDesc>
    <revisionDesc>
      <change when="2021-09-09">
        <persName>Peter Pasedach</persName>
      </change>
    </revisionDesc>
  </teiHeader>
  <text xml:lang="sa-Latn">
    <body>
<!--
<div n="01" type="chapter"></div>
<div n="02" type="chapter"></div>
-->
<div n="03" type="chapter">
<p xml:id="HVVU_03_1">sa devo mandarācale girijayāvalambito yugapad eva sarvartubhir asevyata | prasavāḥ kusumāni | arīṇāṃ vijetṛtvād anaghā acchadmacāriṇo 'pratihatā vā bhujataravo yasya || 1 ||</p>
<p xml:id="HVVU_03_2">madhupānāṃ rājibhiḥ parājitamanasvinīmanasaḥ sumanasaḥ puṣpāṇi yatra tādṛśaṃ jagat surabher vasantasya śobhām avahat | sumanobhiḥ surabhi sāmodaṃ jagac chriyaṃ dadhre iti vā yojanā | viplavo bādhaḥ | sphuṭitāni bhinnāni | tatānyāmravaṇāni yatra | ‘vibhāṣauṣadhi-’ ityādinātra nakārasya ṇakāraḥ || 2 ||</p> 
<p xml:id="HVVU_03_3">yamena sevitā dig dakṣiṇā tām apāsya raviḥ aiḍaviḍo dhanada āśrayaḥ patir yasyāstāṃ diśam uttarām aśiśriyat sevitavān | utkatānurāgas teneva | utsuko hi kāmī yathā yameneva kenacid adhiṣṭhitāṃ yuvatim utsṛjya kasyacid artheśvarasya ramaṇīṃ pratipadyate | asumatāṃ prāṇināṃ sumatāṃ atīva śītoṣṇayor abhāvād atyantarucitām || 3 ||</p>
<p xml:id="HVVU_03_4">tilakais tarubhedair ujjvalapattrābhiś ca latābhiḥ sahavartamānā giribhuvo ramyāṃ sthitim adhārayan | vanāni kānanāni jalāni vā | tilakaś citrakaḥ | pattralatāḥ pattrabhaṅgāḥ | tatsahitāś ca kāminyo manoharasthitayaḥ | vanānām atra kāmitā pratīyate | samāsoktivaśāt || 4 ||</p>
<p xml:id="HVVU_03_5">rucir abhilāṣaḥ kāntiś ca | madhuḥ puṣparaso madhuś ca vasantaḥ | avatīrṇamanobhavatvāt paravatīḥ paratantrāḥ || 5 || </p>
<p xml:id="HVVU_03_6">madhuliho bhramarās teṣāṃ saṃhatir asukhāyata sukham anvabhūt | sukhādibhyaḥ kartṛvedanāyāṃ kyaṅ | kutaḥ | kusumauṣadhisaṃbandhino rasasya saṃgrahaḥ pānaṃ tena susthitā śobhanam āsthitā | uktaṃ ca-‘anekaraso 'bhyavahāro rasāyanam’ iti ||6||</p>
<p xml:id="HVVU_03_7">7||</p>
<p xml:id="HVVU_03_8">......varo jāmātā ca ||8||</p>
<p xml:id="HVVU_03_9">kusumitā rajasvalā api priyāḥ prītihetavaḥ | madanaś ca kāmaḥ | parabhṛtāḥ pareṇa poṣitāḥ pṛthagjanā api | madena nāditā mukharīkṛtāḥ ṣaṭpadā bhramarā viṭāś ca yābhis tāḥ || 9 || </p>
<p xml:id="HVVU_03_10">madhuretyādiviśeṣakam | ratirasena visṛṣṭāyāḥ savayaso vacanenāgate priyatame viṣaye āyataṃ mānaṃ muñcanti yās tathāvidhā yoṣito babhūvuḥ | mādhavī atimuktakalatā | malīmasāḥ pāpāḥ | smarasya sahāḥ samucitāḥ | taruṇīr ity arthaḥ ||10||</p>
<p xml:id="HVVU_03_11">pakśmabhiḥ kesaraiḥ karālatā vyāptir bhāsuratvaṃ vā | śucitayāpy upalakṣito yad eṣa stabakas tāpayati tad ayuktam | viśadātmatvāt paropatāpanābhāvāt | citayā pravṛddhayā | pakṣmāṇi netralomāny api | karālaṃ bhīṣaṇam api | madhu madyam api || 11 || </p>
<p xml:id="HVVU_03_12">tat tasmāt tat tad bahuvidham uktvā taṃ dayitaṃ satvaram ānaya | na vayaṃ kālakṣepasahiṣṇava iti bhāvaḥ ||12||</p>
<p xml:id="HVVU_03_13">paṅkajabījaṃ padmākṣaḥ | vyavadhir ācchādanam | striyā virahe sati vadhayogakṛto ghātukāḥ | strīhananāc ca madyapānaprāgalbhyaṃ malinātmanāṃ kiyat || 13 || </p>
<p xml:id="HVVU_03_14">jaḍatayā maunena na tyaktāḥ | bāliśatayā ca maugdhyena na sahitā iti virodhaḥ | jaḍatayā śaityenānapākṛtāḥ | navāni ca tāny aliśatāni tair anvitāḥ | ......riṇā...cir yasyā iti cārthadvāreṇa viśeṣaṇam || 14 || </p>
<p xml:id="HVVU_03_15">15||</p>
<p xml:id="HVVU_03_16">caramaḥ paścimaḥ | saṃpuṭo dvayam | anugiraṃ girisamīpe | ‘gireśca senakasya’ iti ṭac | rase madhuni mano yasya saḥ | samanādaṃ tulyadhvaniṃ kṛtvā ||16||</p>
<p xml:id="HVVU_03_17">17||</p>
<p xml:id="HVVU_03_18"> kusumam eva koṣaś caṣakaṃ tam eva taror nāyakabhūtasyārpayituṃ latā vivalitā saṃmukhaṃ parivṛttā | madhu makarandaḥ surā ca | balī haladharaḥ | tāpaḥ kāmajvaro 'pi ||18||</p>
<p xml:id="HVVU_03_19">kesarāṇi bakulāny eva | ketūnāṃ dhvajānāṃ śatāni yasmin || 19 ||</p> 
<p xml:id="HVVU_03_20">madhor vasantasya saṃgamān niśayā mukhe prārambhe kaluṣatā nāpi na prāptā | tadā diśām atiśayena vaiśadyāt | aniśaṃ sadā yāpitam ativāhitaṃ mānaṃ parimāṇaṃ dairghyaṃ yayā | vasante rātrīṇāṃ tānavotpatteḥ | kāminī dvitīyakāminyā kṛtaśamanavighnatvāc cireṇāpi samāgate preyasi na vadane kāluṣyam āpnoti madyasaṃparkāt | madhu madyamapi | māno 'bhimāno 'pi || 20|| </p>
<p xml:id="HVVU_03_21">sarasijānāmurasimadhye bhramarair joṣam avasthitaṃ sukhaṃ viśrāntam | uttaracchadaḥ pracchadapaṭaḥ | sajānibhiḥ sabhāryaiḥ | ‘jāyāyā niṅ’ || 21 || </p>
<p xml:id="HVVU_03_22">kuṭṭamitākhyena ceṣṭitena manaḥ kāntasya vadhūr ahṛta samāvarjayat | ‘prāṇeśagāḍhabhujapāśanipīḍitānām uddāmaharṣabharanirbharamānasānām | hī duḥkhayasy alam alaṃ dṛḍhamūḍhavākyaiḥ saukhye 'pi duḥkha iva kuṭṭamitaṃ vadanti’ || 22 || </p>
<p xml:id="HVVU_03_23">stanavatī yuvatiḥ | sā smarasyāsau sakheti vasantasya saṃsthitim iva samamīmanatsaṃmānayāmāsa | yato navo yavasyāvayava ekadeśo 'ṅkura evābharaṇaṃ yatra tādṛśīṃ śriyaṃ dhārayantī || 23 || </p>
<p xml:id="HVVU_03_24">ahāryā girayas teṣāṃ [taṭāḥ] smṛtibhūvaḥ kāmasya śakter upacayaṃ kurvantaḥ | tathā pathikānāṃ hananaṃ kurvāṇasya kusumeṣoḥ śaktipoṣaṇaṃ prati sahakāritāṃ sahāyatvam udavahan | sahakāriṇo hiṃ pratyayāḥ prakriyāntarasyopādānabhūtasya kāryaṃ prati śaktim upacinvanti bījasyeva jalādayaḥ | anavamāḥ śreṣṭhāḥ | mādhavo vasantaḥ || 24 || </p>
<p xml:id="HVVU_03_25">janā ratikrīḍārasena vyākulā babhūvuḥ | kaṅkaṭitaiḥ sasaṃnāhaiḥ || 25|| </p>
<p xml:id="HVVU_03_26">...kiṃjalkāsvādanena kalair madhurair asakalaiś cāvyaktaśrutibhir alinā ravaiś campakākhyaṃ kusumaṃ samudgatamadanā yoṣitaś cakāra || 26 || </p>
<p xml:id="HVVU_03_27">rabhasā tvarā | madhukarā evāñjanamayaṃ vaśīkaraṇaprakāracūrṇam | nijābhir vadhūbhir javena dhūtas tiraskṛtaḥ śarīraśramo yeṣām || 27 || </p>
<p xml:id="HVVU_03_28">śaivalena śevālena satī śobhanā, śaivaiś ca śivabhaktair lasantī śrīr yasyāḥ | bateti vismaye || 28 || </p>
<p xml:id="HVVU_03_29">atimuktakavratatayo na tatayogā guṇaśrīr yāsāṃ tādṛśyo nābhavan | saṃvistīrṇaguṇaśrīyogā babhūvur ity arthaḥ | prakaṭapattralatāḥ śākhā evābharaṇaṃ tenojjvalā rabhyāḥ | pattralatābhir ābharaṇeś cojjvalā vitataguṇaśobhāś ca yoṣito bhavanti || 29 ||</p>
<p xml:id="HVVU_03_30">kamitā kāntaḥ | adadarad bibheda | ‘atsmṛhṛtvaraprathamradastṝspaśām‘ ity abhyāsakāryamadantādeśaḥ | rāgo 'nuraktir api | karaḥ pāṇir api || 30 || </p>
<p xml:id="HVVU_03_31">palāśaḥ kiṃśukaḥ | tatra bhramarāṇāṃ saṃhatiś capalā svām abhikhyām āvirabībhavat prakaṭīcakāra | vibhramaḥ sadṛśaḥ || 31 || </p>
<p xml:id="HVVU_03_32">anavaś ciraprarūḍhaḥ śamo yeṣāṃ te munayaḥ kāmasya vaśaṃ yayuḥ | animiṣair animīladbhir akṣibhir ālokito vīnāṃ pakṣiṇāṃ bhramarāṇāṃ bhramo yasyām | animiṣaś cākṣṇor daśanasya vilāso yasyāḥ | navamālikā saptalā| anavamaṃ cotkṛṣṭamalikaṃ lalāṭaṃ yasyāḥ || 32 || </p>
<p xml:id="HVVU_03_33">bhīravo yoṣitaḥ | tāsāṃ janaḥ samadatvād asamaṃ dolanavibhramaṃ dolāvilāsaṃ na nānvabhavat, api tu anubhūtavān eva | parimṛṣṭaṃ spṛṣṭam || 33 || </p>
<p xml:id="HVVU_03_34">adīdipad iti dīpanaṃ prabodhanaṃ dahanaṃ ca | śikhī vahniḥ | tadvat tena ca piṅgalaṃ kapiśam | vadhūḥ kamitāraṃ kāmukaṃ na kaṃ itā kaṃ na prāptā | nāsau vallabho babhūva yaḥ priyayā na yukta ity arthaḥ || 34 || </p>
<p xml:id="HVVU_03_35">‘suvarṇaśṛṅkhalābaddho nānāratnavibhūṣitaḥ | lalāṭalambyalaṃkāraś caṭulātilakaḥ smṛtaḥ ||’ raso makarando jalaṃ vā | narasārthahṛtsarvajanamanoramā || 35 ||</p>
<p xml:id="HVVU_03_36">śucir āṣāḍho māsaḥ | āplutiḥ snānam | vataṃsitā śekharīkṛtā mallikā kusumabhedo yābhir yāsāṃ vā | ‘vaṣṭi bhāgurirallopamavāpyorupasargayoḥ’ ity avaśabdākāralopaḥ || 36 ||</p>
<p xml:id="HVVU_03_37">karāḥ pāṇayo 'pi | tāpaḥ khedo 'pi | mānaṃ dairghyam abhimānaś ca | cirayāyīni dināni graiṣmikā vāsarāḥ | atra tigmaruceḥ kakubhāṃ ca kāmitā pratīyate | liṅgaviśeṣopādānāt | yathā-‘sarale saha vāsaraśriyā nibhṛtaṃ kvāpi gataḥ sa bhāskaraḥ | vada tena vinābjinī kathaṃ kṣaṇadām adya natāṅgi neṣyati ||' iti | evaṃ dinaśriyo 'pi nāyikātvapratītau yathoktam eva saṃbhavatīti dayitayety upamānapadam apuṣṭārtham iti sahṛdayāḥ || 37 ||</p>
<p xml:id="HVVU_03_38">priyatamasahitāpi kṛśāṅgī virahiṇyāḥ sthitimitā prāptā | jalārdrā jalaplutaṃ vastram | atimitākṣarā svalpavarṇā || 38 || </p>
<p xml:id="HVVU_03_39">ṭaṅkanikuṭṭanena śastrakāhatyā ghaṭitaṃ calitam | raviḥ kila parā priyatamānurodhena duḥsahataraṃ svadhāma tvaṣṭuṣ ṭaṅkena śātayāmāsa | janatā klamam itavatī gatā || 39 || </p>
<p xml:id="HVVU_03_40">dīpikā lohādimayī dīpādhārabhūtā yaṣṭir api | mallikātailabhājanam api | ghano 'naghaś ca nādaḥ kvaṇitaṃ yeṣām || 40 || </p>
<p xml:id="HVVU_03_41">bandhuro ruciraḥ saurabhaprasaro yasya tadbhāvaḥ saratā vātena dhṛtā | peṭakaḥ samūhaḥ | pāṭalaḥ puṣpabhedaḥ | saṃpuṭā mukulāḥ || 41 || </p>
<p xml:id="HVVU_03_42">itīva ruṣā pratikartukāmaṃ śirīṣaṃ nāma kusumam īkṣitaṃ sadālokitamātraṃ sat virahiṇī śokam alambhayat prāpayāmāsa | sarasaḥ pratyagro hāsa udbhedo yeṣām || 42 || </p>
<p xml:id="HVVU_03_43">giriśo haraḥ | ‘girau ḍaś chandasi’ iti pratyayadvāreṇa cchandasi niyamitatvād giriśaśabdasya bhāṣāyāṃ prayogaḥ pramādajaḥ | rasaḥ salilaṃ rāgaś ca | tanmayaḥ samayo varṣārātraḥ || 43 || </p>
<p xml:id="HVVU_03_44">payodharāṇāṃ dhoraṇī paṅktiḥ | kimu bhuvi rajo nāśamayad iti nañ atra sāmarthyalabhyaḥ || 44 || </p>
<p xml:id="HVVU_03_45">saṃvananaṃ vaśīkaraṇam | atanuḥ kāmaḥ | avāsiṣur vavuḥ || 45 ||</p>
<p xml:id="HVVU_03_46">saninādāḥ payomuco yatra tasmin kāle mayūreṇa nṛttavyasanavatā sthitam | navaiś candrakaiḥ picchair lāñchitā lakṣitā, candrasya ca kalayā āñchitā saṃgatā || 46 || </p>
<p xml:id="HVVU_03_47">āntaramārgo gahanaḥ pradeśaḥ | tadgatāṃ śriyaṃ vanabhuvo 'vahan | jātir mālatī tayā śarīraruk svarūpaśobhā prakaṭā yāsām | tathā jātayaḥ śuddhavikṛtabhedenāṣṭādaśa ṣāḍjīṣaḍjamadhyamadhyamāprabhṛtayaḥ | tatsvarūpasyeva ca rug yāsām | tāsām eva ca viśeṣo 'ntaramārgo bhavati | dviśrutyadhikayor niṣādagāndhārayor yathākramaṃ kākalyantarasvarasaṃjñatvakalpanāt | kavalanā grāsaḥ | tadarthaṃ valanā paribhramaṇam || 47 || </p>
<p xml:id="HVVU_03_48">mekalo vindhyaḥ | tena meghasya sāmyam asitavarṇatvāt | acirārciḥ saudāmanī | ānatayā punaḥpunar ullasanena dausthityam asmāsu na janayitavyam ity āśayena prahvayā || 48 || </p>
<p xml:id="HVVU_03_49">alakānāṃ tāṇḍavikair nartakaiḥ || 49 || </p>
<p xml:id="HVVU_03_50">śakradhanur manohareṇa, gavalasya ca mahiṣaśṛṅgasya śyāmatayā śobhāṃ gṛhṇatā ca, ghanānāṃ cayena bhūbhṛteva caturaṃ kṛtvā na ye vaśīkṛtās te ka iva janāḥ | na kecit | rājā punar anargharatnayogena sphuritendradhanuryo hāras tadvān caturaṅgasya balasya hastyaśvarathapattilakṣaṇasya sainyasya śobhāṃ kalayati || 50 || </p>
<p xml:id="HVVU_03_51">harigopā indragopākhyāḥ prāṇinaḥ harigopaś ca goparūpadhārī viṣṇuḥ | vrajo gavāṃ nivāsaḥ | añcitā śreṣṭhā lāṅgalikā auṣadhiviśeṣo yatra | añcitaś ca pūjito lāṅgalī haladharo yatra | anavo reṇuś cirasaṃcitaṃ rajaḥ || 51 || </p>
<p xml:id="HVVU_03_52">atanoḥ kāmasya bahulāyāś ca śriya ālayatvaṃ kalayatā gṛhṇatā kuṭajākhyakusumanicayena nakṣatragaṇavad ācaritam | nabhasi śrāvaṇe 'ntarikṣe ca | candrākārair dalaiḥ pallavaiḥ, candrasya ca dalena khaṇḍenojjvale rucire || 52 || </p>
<p xml:id="HVVU_03_53">vāri vikira jalaṃ vikiran ityādikam ācaran jalado viyutāṃ viyoginīṃ na navaśām, api tv āyattām eva cakāra | vikiretyādau ‘samuccaye 'nyatarasyām’ iti loṭ | hirādeśaś ca | ācaran iti sāmānyavacanasyānuprayogaḥ ‘samuccaye sāmānyavacanasya’ iti || 53 || </p>
<p xml:id="HVVU_03_54">nigūhanena sthitimataḥ sukhitān ittham iva ravais taruṇānambudo 'bhyadhyāt | abhimato 'tīvābhipretaḥ | samāgamakāraṇatvāt ||54 || </p>
<p xml:id="HVVU_03_55">55 ||</p> 
<p xml:id="HVVU_03_56">alātam ulmukam | tatsadṛśī taḍid āvirabhavat prakaṭībabhūva | samavartī yamaḥ ||56|| </p>
<p xml:id="HVVU_03_57">āmalais tarubhedaiḥ kandalaiś ca latāviśeṣaiḥ satī śobhanā śrīr yāsām | amalaiś ca kandair bisair anyair vā mūlair lasantī śrīr yāsām | girimallikā kuṭajam | tacchabalitatvād bhramarair valitā veṣṭitāḥ || 57 || </p>
<p xml:id="HVVU_03_58">navo dhūrgataś ca paradhārādhirūḍhaḥ kāmo yāsāṃ tathāvidhā vadhūrabhrapavanaś cakāraiva | kuṭajādayo vārṣikāḥ kusumaviśeṣāḥ || 58 || </p>
<p xml:id="HVVU_03_59">mālatīkusumam eva mudgaraḥ praharaṇaviśeṣaḥ | sa eva smṛtibhuvaḥ sakāśād āgatena apaścimena prahārāntarāpekṣiṇā prahāreṇa mūrchitā yoṣitaś cakāra | mālatīkusumam eva kāmasya mudgara iti tu na yuktam | mudgaraśabdasyātra sāpekṣatayā samāsāprasaṅgāt | madarase madajanake madhuny ādaraḥ saṃmramo yeṣāṃ tathāvidhāḥ sāravāś ca bhramarā yasmin || 59 || </p>
<p xml:id="HVVU_03_60">āyataṃ bhujalatāmadhyaṃ | priyatamā kamīpsitaṃ priyaṃ nānayat | sarvam eva nijā vadhūḥ pariṣasvaje | harir aśvaḥ | rado dantaḥ | kālikā meghapaṅktiḥ, aśvānāṃ vayovijñānacihnaṃ ca | māna eva tamaḥ | mālinyahetutvāt || 60 || </p>
<p xml:id="HVVU_03_61">śaradā hetunā mudam āśrito janaḥ sutarāṃ damasya śānter laṅghanam akarot | apaghanā megharahitā | apaghanāś cāṅgāni | hṛdayahāriśobho nava iṣa āśvayujo yasyām | hṛdayanandanaś ca śobhano veṣo yasyāḥ | veṣo veśa ākalpa ity arthāntaram || 61 ||</p>
<p xml:id="HVVU_03_62">kamalānāṃ komalaṃ kuḍmalaṃ janānāṃ haste yatra tadbhāvaṃ dadhatīṃ śriyaṃ śaraddivasā ūhire dadhuḥ | turagā iva | tair api kamalahastā śrīr uhyate | tatsaṃnidhau śriyaḥ sthānāt | kaṃ jalaṃ śiraś ca dhārayantīti kaṃdharā jalabhṛto grīvāś ca | ‘saṃjñāyāṃ bhṛtṝvṛjidhārisahitapidamaḥ’ iti khac ||62 || </p>
<p xml:id="HVVU_03_63">udārayā mudā yuktam itīva cintayaj jalajamātapasevāsaspṛhaṃ vyakasat || 63 || </p>
<p xml:id="HVVU_03_64">candrakai rājitāḥ śobhitās taiś citraiḥ śikhaṇḍibhir mayūrai rucirā rucir nālabhyata | citraśikhaṇḍinaś ca saptarṣayaḥ | taiś candrakarair ajitair api niśāpagame na dīpyate || 64 || </p>
<p xml:id="HVVU_03_65">īyivat gatam | samabhihāraḥ paunaḥpunyam | avikalaṃ samagram || 65 ||</p>
<p xml:id="HVVU_03_66">tāpavighātasya viparyayo 'nyathātvam atrāparighātaḥ | tatsthityā vilakṣatā trapā | ayukchadāḥ saptacchadās teṣāṃ kānanaiḥ | ayukchadakānāṃ vā ānanair mukhai rasamahāsaṃ kṛtvā niyatam ambudā ahāsiṣata | vayam adhunā tāpopaghātapaṭavaḥ, na yūyam itīva vikasvaratvena hasitā ity arthaḥ | hāso vikāso hasanaṃ ca | ahāsiṣatety upadhāvṛddhir ātmanepadaviṣayatvāc ciṇvadbhāvaprasaṅgāc ca | tasmāt kānanakartṛko 'samo hāso yatra tathā kṛtvā aha kaṣṭaṃ āsiṣateti yojyam || 66 || </p>
<p xml:id="HVVU_03_67">candrāṃśavo bhramarāṇāṃ kumudeṣu dalayantraṇaṃ pattrabandham adalayan bibhiduḥ | davathuḥ saṃtāpaḥ || 67 || </p>
<p xml:id="HVVU_03_68">adhikastavanato ramyatayā bahalastutibhājo vanataḥ kānanāj jalād vā kamalarajo vātānāṃ samūhaḥ | kusumitatvād viruddhadarśanā diśaḥ pidhātum iva | kusumitā rajasvalā api | nuśabda ivārthe || 68 || </p>
<p xml:id="HVVU_03_69">ghanānāṃ jālasya tiraskṛtir antardhānaṃ yatra tasyāṃ śaradi nadītaṭair jaghanajā kāntir atanyata | śakunayaḥ khagāḥ || 69 || </p>
<p xml:id="HVVU_03_70">ucchvasan madhu makarandaṃ yatra, karīraiś ca tarubhedaiś citā vyāptā sthitir yasya tādṛśaṃ vanaṃ gṛhītavatāṃ bhramarāṇām alasatā kvacin nāsīt | kasumam apy ucchvasad vikasvaraṃ madhukarībhyaś ca racitasthiti kṛtāvasthānam | ṛtuḥ prāpto 'sya ārtavam | ‘ṛtor aṇa’ ity aṇa | lasatāṃ krīḍatām || 70 || </p>
<p xml:id="HVVU_03_71">vitathā niṣphalā ākhyā pratītir yeṣāṃ tadbhāvo bāṇākhyakusumasamūhena śaratsaṃbandhinā dhṛtaḥ | viyogimanobhedanāt | bāṇāś ca śarāḥ sūkṣmaśaravyabhedakā vitathapratītayo na bhavanti | śarā asanāś ca tarubhedāḥ śarāsanaṃ ca dhanuḥ | alavaṃ prabhūtaṃ tāpaṃ karoti yas tena || 71 || </p>
<p xml:id="HVVU_03_72">rasaḥ pāradaṃ tatkriyā dhātuvādas tayeva śaracchriyā sthitir avāpi padaṃ nibaddham | āgamaḥ pravṛttiḥ śāstrasaṃpradāyaś ca | tārā nakṣatrāṇi tāraṃ ca rūpyam | kālikā kalaṅko vyājaś ca (?) tāmrādikṛtaḥ | candraḥ śaśī suvarṇaṃ ca | kamalāni padmāni, kamalā ca lakṣmīḥ || 72 || </p>
<p xml:id="HVVU_03_73">kaṇiśaṃ sasyamañjarī | kalamaḥ śālibhedaḥ | kalo manoharo mandraś ca yo ravas tenākulaṃ kṛtvā || 73 || </p>
<p xml:id="HVVU_03_74">navaṃ saro viloḍayituṃ haṃsānāṃ gaṇasyāvasaraḥ prasaṅgaś cirād abhūt | kuṭumbinyaḥ priyā haṃsyaḥ || 74 || </p>
<p xml:id="HVVU_03_75">niṣkuṭajāḥ kuṭajarahitāḥ | kuṭajānāṃ vārṣikatvāt | niṣkuṭā gṛhārāmāstebhyaś ca jātāḥ | asamo 'nanyasadṛśaḥ | śaśiprabhā yoṣito 'pi | śaśinaḥ prabhā yāsām iti kṛtvā || 75 || </p>
<p xml:id="HVVU_03_76">apāyayat pāyayāmāsa | kvacit ‘adhāpayat’ iti pāṭhaḥ | tatra ‘pādiṣu dheṭa upasaṃkhyānam’ iti ‘nigaraṇa-’ iti prāptasya parasmaipadasya niṣedhāt kartrābhiprāye kriyāphale ‘ṇicaś ca’ iti taṅ | raso madhu stanyaṃ ca | jarasaṃ vyatipatuṣī jarām atikrāntā | ‘jarāyā jarasanyatarasyām’ iti jaras || 76 || </p>
<p xml:id="HVVU_03_77">sarabhasenātmanā hetunā puraḥsarāsu sārasīṣu anurāgabhareṇa pūritā ye sārasā lakṣmaṇās tair mukharitaṃ saro bhramarāṇāṃ kvaṇatāṃ sarasatvam akarot | raso rāgaḥ || 77 || </p>
<p xml:id="HVVU_03_78">tālāḥ karayoḥ parasparam abhighātāḥ | teṣāṃ layaḥ śobhā śleṣo vā | gītam eva gītakaṃ gānam | gītakaṃ madrakādiviśiṣṭaṃ gītaṃ prakaṭatālalayaṃ bhavati | tatra tālāś cañcapuṭacācapuṭādayaḥ | teṣāṃ layo drutamadhyavilambitabhedena tridhā kālāntarānuvṛttiḥ | uktaṃ ca-‘tālah kālāntarasthāyī drutamadhyavilambitaḥ | tridhā laya iti prokto badarāmalabilvavat ||’ iti | pracure sasye raso yasya | jighatsatas tad evāttum icchataḥ || 78 || </p>
<p xml:id="HVVU_03_79">samadaḥ pratigajo 'treti bhrāntyā kṣubhitatā kṣobhas tayā vyāptān anilaḥ kuñjarān akarot || 79 || </p>
<p xml:id="HVVU_03_80">himaṛtāv ity atra ‘ṛtyakaḥ’ iti prakṛtibhāvaḥ | karṇikā bījakoṣaḥ karṇābharaṇaṃ ca | karṇau ca śrotre | vimalitā mṛditā dhavalitā ca | ata evālināṃ tāpakṛt || 80|| </p>
<p xml:id="HVVU_03_81">śītabādhabhayenārtayeva latayā sāliṅganaḥ kṛtas taruḥ śuśubhe | caturayā prauḍhayā || 81 || </p>
<p xml:id="HVVU_03_82">rate lālasā rucir yasyāḥ || 82 || </p>
<p xml:id="HVVU_03_83">nāsti karāṇām uṣṇimā saṃtāpo yasya tādṛśo gopatir aṃśumān yatra || 83 || </p>
<p xml:id="HVVU_03_84">ghanasāraṃ karpūram | mu| khāni vadanāny api | anavaraḥ śreṣṭhaḥ || 84 || </p>
<p xml:id="HVVU_03_85">haimaṃ tuhinasaṃbandhi | kamalākaraḥ śrīprado 'pi | āpadi malinaḥ ko nāma prakarṣeṇa kṛtopakāram api na muñcati | ‘praṇayaprakṛti’ iti pāṭhe snehakāraṇam ity arthaḥ || 85 || </p>
<p xml:id="HVVU_03_86">kvaṇatāṃ bhramarāṇāṃ paṅktyābhivyāptatvād ittham iva kundaṃ tapasi māghe 'bhyadhāt | hasad vikasat || 86 || </p>
<p xml:id="HVVU_03_87">himarto rudayāt aśanair amandaṃ aṅganā udakaṇṭhiṣata sotkaṇṭhā jātāḥ | lavaṅgaṃ puṣpabhedaḥ | araśanaiḥ śītavaśān mekhalāśūnyaiḥ || 87 || </p>
<p xml:id="HVVU_03_88">phalinī priyaṃgulatā | sādhuḥ śreṣṭhaḥ | madhuvratā bhramarāḥ || 88 || </p>
<p xml:id="HVVU_03_89">girigahane bhramaro lavaṅgasya lavam āśritas tapaso māghasya phalaṃ tam evājñāsīt | girigahanasthaś ca munis tapaso vratasya phalaṃ dvandvasahiṣṇutādi samanubhavati | prasavo janmāpi | saurabhaṃ yaśo 'pi || 89 || </p>
<p xml:id="HVVU_03_90">kṣaṇadā rātriḥ | tasyāḥ suratotsave kṣamatvaṃ dīrghataratvāt || 90 || </p>
<p xml:id="HVVU_03_91">rajany eva rākṣasī tayā ca kā yoṣito nāvacakhādire | sarvā eva grastāḥ | khādiraṃ śalyaṃ khadiradārumayaḥ kīlakaḥ || 91 || </p>
<p xml:id="HVVU_03_92">nāsti lavaś chedo yasyās tādṛśī līlā yasya tadbhāvo yoṣitām āsīt | asamahāsam asādhāraṇahasitaṃ rataṃ nidhuvanaṃ yasyāṃ sā | madhunā puṣparasena | saratā pravahatā | kṛtaḥ ṣaṭpadīnāṃ rasamaho rāgotsavo yayā sā lavalīnāma latā ca śuśubhe || 92 || </p>
<p xml:id="HVVU_03_93">‘dayitaṃ prati na kopo yuktaḥ, tam ānaya tvam’ ity āśayena yoṣid anavame śreṣṭhe mandarasya sānuni āliṃ gatā sakhī jagāma | navam apūrvaṃ amandarasā bahalānurāgā anunītiḥ prārthanā yatra tathā kṛtvā ca tena āliṅgatā saṃpariṣv ajamānena sā prasāditā ||93 || </p>
<p xml:id="HVVU_03_94">sthalīṣu vikasitā amalāḥ kesarāgā bakulataravo yasya taṃ giriṃ draṣṭuṃ sarāgamalake gaurī spṛśann īśvaro viniryayau | lulite kuṭilīkṛte || 94 || </p>
<p>iti rājānakajayānakasūnor alakasya kṛtau haravijayaviṣamapadoddyote tṛtīyaḥ sargaḥ ||</p>
</div>
<div n="04" type="chapter">
<p xml:id="HVVU_04_001">rociṣṇu bhrājanaśīlam | ‘alaṃkṛñ-’ ādisūtreṇeṣṇuc | nikurambaṃ samūhaḥ ||1||</p>
<p xml:id="HVVU_04_002">ahayo makarāś ca prāṇibhedāḥ | ahimakaraś ca sūryaḥ | tārāvatprastāro yeṣāṃ te tārā muktāmaṇayaḥ | tatkaranikareṇa | tārāprastārasya ca tāreṇa dīptimatā kiraṇotkareṇa danturā hasantī samunnatā vā | tārakiraṇaḥ sītāṃśuḥ | tasya codgatairaṃśubhir iti vā nākapakṣe yojyam || 2 ||</p>
<p xml:id="HVVU_04_003"> sindhumathanāya yasmin pṛṣṭhāsthisamāropite kūrmarājo varāhapādabharasyāsmarat | mandarabharasya tatsadṛśatvāt | sadṛśavastudarśanaṃ ca smṛtim utthāpayati | uktaṃ ca-‘sadṛśādṛṣṭacintādyāḥ smṛtibījasya bodhakāḥ’ iti | bharasyeti ‘adhīgarthadayeśāṃ-’ iti karmaṇi ṣaṣṭhī | kavāṭaḥ karparam || 3 || </p>
<p xml:id="HVVU_04_004">ativelaṃ muhurmuhuḥ | toyendhano vāḍavaḥ | pariveṣo maṇḍalam || 4 ||</p>
<p xml:id="HVVU_04_005">gaṇḍā mahopalāḥ prāṇibhedā vā | gaṇḍau ca kapolau | vadanamagramānanaṃ ca | kamaṭhaḥ kūrmaḥ | ākulaṃ sabhayaṃ sarāgaṃ ca | puruṣāyitaṃ viparītaṃ suratam | yatra yoṣitpuruṣavadācarati | nitambo madhyabhāgaḥ śroṇiś ca ||5||</p>
<p xml:id="HVVU_04_006">6||</p>
<p xml:id="HVVU_04_007">bhartur mathanavyathocchittaye pādānte yasya surasaridivāveṣṭata luṭhitavatī | nirmoka eva paṭṭo 'ṃśukabhedas tena pariveṣṭaḥ parivalanaṃ yasya tadbhāvena hetunā | pādāḥ pratyantaśailāḥ, pādau ca caraṇau || 7 ||</p>
<p xml:id="HVVU_04_008">dugdhasindhur eva śītāṃśubimbasya pariṇāhaḥ parimāṇḍalyaṃ tatra mṛga evāvacūlaṃ cihnaṃ tadrūpaḥ suragaṇair yo vilokitaḥ | mṛgo 'pi madhyamindoḥ śabalīkaroti || 8 ||</p>
<p xml:id="HVVU_04_009">bhogī vāsukir eva netram ākarṣaṇarajjus tasyā samantāt | ābhoginoś ca savistārayor netrayor dṛśoḥ parivartanaṃ paribhramaṇam | nitambaḥ śroṇir api | utkalikā vīcaya utkaṇṭhāś ca || 9 ||</p>
<p xml:id="HVVU_04_010">apahastito 'bhibhūtaḥ | nyāsīcakāra nikṣiptavān || 10 ||</p>
<p xml:id="HVVU_04_011">rolambā bhramarāḥ | valayaḥ samūhaḥ | sindhavaḥ saritaḥ | rāsaḥ śabdaḥ | hariṇārayaḥ siṃhāḥ ||11||</p>
<p xml:id="HVVU_04_012">12||</p>
<p xml:id="HVVU_04_013">anuvivartanaṃ paścādbhramaṇam, tadeva viplavo bādhaḥ | tālu gahanam abhyantaraṃ ca || 13 ||</p>
<p xml:id="HVVU_04_014">yasya kaṃdararandhramaruto vivṛtāsyena vāsukinā mathanakhedād apāyiṣata pītāḥ | rasanā jihvā || 14 ||</p>
<p xml:id="HVVU_04_015">nīlā indranīlāḥ | maṇyantarāṇīti kecit | gaṇḍaśailāḥ pṛthūpalāḥ || 15 ||</p>
<p xml:id="HVVU_04_016">kaṃdarāḥ kacchāḥ | pattrapuṭā evālavālaṃ sekasalilādhāraḥ | upatyakā parvatasyāsanno bhāgaḥ | ‘upādhibhyāṃ tyakannāsannārūḍhayoḥ’ || 16 ||</p>
<p xml:id="HVVU_04_017">kaṭako madhyadeśaḥ || 17 ||</p>
<p xml:id="HVVU_04_018">dudhāva kṣālitavatī | kolaḥ sūkaraḥ || 18 ||</p>
<p xml:id="HVVU_04_019">19 ||</p>
<p xml:id="HVVU_04_020">sīmā avadhiḥ| graheṣu vimugdhaṃ grahā ete syur iti vipralabdhaṃ mano yasya sa bāhyas tadaparicito loko niścayotpādanāya saṃcāra eva dṛśaṃ karoti | yadi saṃcaranti tadāmī grahāḥ, anyathā ca maṇaya iti gatāveva dṛṣṭim arpayati | anyasya viśeṣasyābhāvādityarthaḥ || 20 ||</p>
<p xml:id="HVVU_04_021">vātasya pātenābhigatyā bhramī bhrāntis tadvalitair jaladavyajanaiḥ sūryam iva samāśvāsayannābhāti pratibhāsate || 21 ||</p>
<p xml:id="HVVU_04_022">kuruvindaḥ padmarāgabhedaḥ | tviṣā tulyatvam āptam api ravim anumimate tarkayanti | ūṣmāyamāṇatvāt | ūṣmāṇam udvamann ūṣmāyamāṇaḥ | ‘bāṣpoṣmabhyām udvamane’ iti kyaṅ || 22 ||</p>
<p xml:id="HVVU_04_023">kuśā darbhāḥ, kuśaś ca sītāsutaḥ | na vibhiḥ pakṣibhir āhatā kṣuṇṇā | samunnatatvāt | nāsti ca vyāhataṃ śīlabhramo yasyāḥ | muniniketaiḥ saṃketaiḥ kṛtā āspadānāṃ gṛhāṇāṃ samṛddhir yasyām | muninikete ca vālmīkigṛhe kṛtā āspadasya sthiteḥ śobhā yayā | bhāsvanto 'ṅkollānāṃ nikocākhyatarūṇāṃ pallavā yatra | bhāsvati aṅke ca ullapan_ lavaḥ sutaḥ tadbhāvena | ‘aṅkoṭe tu nikocakaḥ’ ity abhidhāneṣu pāṭhādaṅkollaśabdasyeha prayuktir ayukteva lakṣyate | asau tu ṭakārasya llādeśe kṛte prākṛta eva prayogam arhati | tathā ca vārarucaṃ sūtram_-‘aṅkoṭe llaḥ’ iti || 23 ||</p>
<p xml:id="HVVU_04_024">durlakṣyam api saurabhasya bharād anumitaṃ svarūpaṃ yeṣām || 24 ||</p>
<p xml:id="HVVU_04_025">saṃkrīḍataḥ kūjataḥ | ‘samo'kūjane’ iti kūjane pratiṣedhāt_ ‘krīḍo 'nusaṃparibhyaś ca’ ity ātmanepadābhāvaḥ | kūbarī rathaḥ | vālakhilyā maharṣayo brahmaṇaḥ putrāḥ || 25 ||</p>
<p xml:id="HVVU_04_026">26||</p>
<p xml:id="HVVU_04_027">koṭiśikhāsu śṛṅgāgreṣu | aśmakūṭāḥ pāṣāṇarāśayaḥ | indumukuṭo haraḥ || 27 ||</p>
<p xml:id="HVVU_04_028">srutanirjharajalatvād adyāpy amuktena jyābandhena rucira iva || 28 ||</p>
<p xml:id="HVVU_04_029">kambavo valayāḥ | talaṃ godhā || 29 ||</p>
<p xml:id="HVVU_04_030">bhāvena tattvataḥ || 30 ||</p>
<p xml:id="HVVU_04_031">nirvāpayaśītalīkurvan | mukhaṃ vadanam api || 31 ||</p>
<p xml:id="HVVU_04_032">vīnāṃ spaṣṭā danteṣu pāṣāṇeṣu śikharasaṃnikṛṣṭeṣu bahirnirgatapradalaneṣu ruciḥ sthānābhilāṣo yeṣām | vispaṣṭā ca prakaṭā daśanadyutir yeṣām | gaṇḍaśailāḥ sthūlopalāḥ | gaṇḍāv eva śailau | kaṭhinonnatatvāt | vaṃśo veṇuḥ pṛṣṭhanāḍī ca| kuñjo hanur api | sadbhir jāṭair latānāṃ mūlānāṃ vā samūhaiḥ | vīraṇaiḥ śākaviśeṣais tṛṇabhedair vā | hitāḥ prītisahitāḥ | tān vā hitāḥ gatāḥ | ‘hi gatau vṛddhau ca’ | sajjebhyo 'ṭavīṣu | raṇebhyaś ca hitāḥ kṛtopakṛtayaḥ | gajayūthapā mahāgajāḥ || 32 ||</p>
<p xml:id="HVVU_04_033">khalīnaṃ kavikā || 33 ||</p>
<p xml:id="HVVU_04_034">nirargalo niṣpratibandhaḥ | mecakaṃ kṛṣṇam | lokaparivartadaśā kalpāntaḥ || 34 ||</p>
<p xml:id="HVVU_04_035">kulāyo nīḍam | āmalādyās tarulatābhedāḥ | mañjulā ramaṇīyāḥ || 35 ||</p>
<p xml:id="HVVU_04_036">karā raśmayaḥ karaś ca hastaḥ || 36 ||</p>
<p xml:id="HVVU_04_037">abhraṃkaṣaṃ nabhaḥspṛk | ‘sarvakūlābhrakarīṣeṣu kaṣaḥ’ iti khaś | mālabhārīti ‘iṣṭakeṣīkāmālānāṃ citatūlabhāriṣu’ iti hrasvaḥ || 37 ||</p>
<p xml:id="HVVU_04_038">prabhayā vipulair hārair hitaiḥ sukhahetubhiḥ | prabhāviṇā ca pulahākhyena muninā arahitaiḥ | tribhir valīnāṃ tvaksaṃkocānāṃ mukhair agraiḥ ślāghyā | teṣāṃ manoharatvāt | ślāghyaś cātrir nāma munir yeṣām | valimukhaiś ca pariṇāmavaśād valīvadanaiḥ | madhyamudaram abhyantaraṃ ca || 38 ||</p>
<p xml:id="HVVU_04_039">utsaṅgasaṅgī madhyalagno mṛgo yasya tadbhāvaḥ śaśāṅkasyāgamikatvam eti | āptopadeśād avagamyate | āgamo 'syāstīty āgamikaḥ | ‘ata iniṭhanau’ || 39 ||</p>
<p xml:id="HVVU_04_040">anuttareṣv anuttameṣu sānuṣu tarṣo bhramaṇarucir yeṣāṃ taiḥ sadbhiś cāṣair vihaṃgamabhedaiḥ kāntaṃ kṛtvā racitasthitayaḥ kesaraughā bakulakulāni yeṣu | tathā anuttarasena anutarṣeṇa rasakeṇa sacchobhanaṃ caṣakasaṃbandhi antaraṃ tena citasthitayaḥ kesaraughāḥ kiṃjalkasaṃhatayo yeṣām | citā vyāptā | palāśāḥ kiṃśukāḥ pallavāni ca || 40 ||</p>
<p xml:id="HVVU_04_041">śaśāṅkarucikṛtena saṃkocena vicchinnanalinaśobhā vanabhuvo yasya śaṃbhuḥ paribhramann akarot | śyāmāśmāna indranīlāḥ| puṭakinī padminī || 41 ||</p>
</div>
<div n="05" type="chapter">
<p xml:id="HVVU_05_001">śailādir nandī ||1||</p>
<p xml:id="HVVU_05_002">eṣa giriḥ prakarṣaṃ sasāra yayau | saha sārasena saraḥsamūhena vartate sasārasaḥ | saha ārābhir dhārābhir vartate sāraḥ | sasārasaś cāsau sāraś ceti viśeṣaṇasamāsaḥ | yadi vā sa iti lokaprasiddhaḥ pūrvānubhūto vābhihitaḥ sārasaḥ saraḥsaṃbandhī sāra utkarṣo yasminn iti yojyam | pītavāsā haris tena tulitā prakarṣagatyā sadṛśīkṛtā pīyūṣāharaṇasamaye vā paricchinnā śrīr yasya | he arasa vītarāga, saha araiḥ śṛṅgair vartata iti sāraḥ| rasena vā amṛtena sāra utkṛṣṭaḥ | analasas tv arāvān_ sārasānāṃ lakṣmaṇānāṃ sārogatir yatra | saha sāreṇa dārḍhyena ayo<!--( ')-->bhedena vā vartamānaḥ sasāraḥ ||2||</p>
<p xml:id="HVVU_05_003">jhallarī vāditramedaḥ || 3 ||</p>
<p xml:id="HVVU_05_004">bandhuratāṃ ramaṇīyatāṃ lānti gṛhṇanti yāstālyas tarubhedās tatra ratā bhavanti yatra bhramarāḥ sā kṣitiḥ kān na harati sarvānevāvarjayati | anāsāditā aprāptā | latālīmṛti vratatipaṅktidhār<!-- r illegible -->iṇyām | tālāś ca,tālyaś ceti tu na yuktam | sarūpatvād ekaśeṣaprasaṅgāt || 4 ||</p>
<p xml:id="HVVU_05_005">parair anyair vipakṣaiś ca | dhāma sthānaṃ tejaś ca | dustaraṃ vāri yasya | duṣṭaś ca ripughātī taravārir āyudhabhedo yasya tadbhāvam | ajasraṃ sadā | harayo vānarāḥ siṃhā vā turagāś ca | pṛṣṭham uparibhūḥ paścād bhāgaś ca || 5 ||</p>
<p xml:id="HVVU_05_006">kaṭakāntareṣu sadānayāgo dakṣiṇāḍhyakratuḥ asau ago 'nayā gajatayā hastisaṃhatyā sadā bhrājate | gajānāṃ samūho gajatā | ‘gajāc ceti vaktavyam_’ iti tal | bhayānakatameṣv atibhīṣaṇeṣu katameṣu sāraṃ balaṃ prāpya na sārambhayā sarveṣv eva sodyogayā || 6 ||</p>
<p xml:id="HVVU_05_007">animeṣā matsyāḥ surāś ca| ruk kāntir abhilāṣaś ca | asikatilā sikatārahitā uttamā cāvaniryatra tadbhāvena | ‘deśe lubilajau ca’ iti sikatāśabdādilajmatvarthīyaḥ | rasikā ca saśṛṅgārā tilottamākhyā vanitā yasyām | sumataḥ śraddheyaḥ | asumato vā prāṇinaḥ || 7 ||</p>
<p xml:id="HVVU_05_008">asakalaṃ kṛtvā bhaṅguraḥ pracalanaśīlo vego yasya tadbhāvena kalpāntavāto 'py asya asakṛn na bhavati | nāmuṃ nirasyatīty arthaḥ | asya ca vanaśriyā kim iva na pramadāya sakalam eva pramodayati | sakalabhaṃ gajapotakasahitam | gurave mahate | agatayā nityasaṃnihitayā | asakṛdbahuśaḥ || 8 ||</p>
<p xml:id="HVVU_05_009">preyān kāmuko 'pi | upakaṇṭhaṃ samīpaṃ kaṇṭhasya ca samīpam || 9 ||</p>
<p xml:id="HVVU_05_010">naladasya gandhamāṃsyā vidalanam udbhedaḥ | ‘atibalaphalavati’ iti nirdoṣa eṣa pāṭhaḥ | atibalāni mahāprabhāvāṇi phalāni santi yasmin | amarabhuvi svarge vibhur indraḥ || 10 ||</p>
<p xml:id="HVVU_05_011">karṇāv eva tālau vyajane | praśaṃsārtho vātra tālaśabdaḥ | dhātur atra sindūram | madanadī dānajalakulyā| parāgo rajaḥ saindūram | madanadīpaś ca suratapradīpas tasya rāgaḥ prabhā || 11 ||</p>
<p xml:id="HVVU_05_012">satī jātā pakṣatir yasya tadbhāvena bhramaro vanam idaṃ anatamāṃsi dīrghasallakīkaṃ prāpya cetaḥ samāvarjayati | itaś ca latāmaṇḍapābhyantareṣu raviḥ sajjā saṃnihitā ātapakṣatir yasya tadbhāvena tamāṃsi nirasituṃ na samarthaḥ | pakṣāṇāṃ mūlaṃ pakṣatiḥ | māṃsiśabdaḥ kṛtahrasvekārānto 'tra || 12 ||</p>
<p xml:id="HVVU_05_013">sphuritāhirājaḥ kaṭako nitambaṃ yasya | ahirājā eva kaṭakā valayāni | kuñjarājinaṃ kuñjair bhrājanaśīlam | kuñjarasya ca gajasyājinaṃ kṛttiḥ || 13 ||</p>
<p xml:id="HVVU_05_014">tālīlatānāṃ paṅktaya evāvataṃso yasya | sārāvā mukharāḥ sāre ca gatau svāduni bisādau vā avahitāḥ pakṣiṇo yatra | mattā alinaḥ santi yatra | tālāś ca taravaḥ santi yasmin | sānūpaiḥ kṣetrabhūmisahitaiḥ sānubhir utpāditaśobhaḥ || 14 ||</p>
<p xml:id="HVVU_05_015">karāḥ pāṇayo 'pi || 15 ||</p>
<p xml:id="HVVU_05_016">śrīmato 'sya girer viṭapināṃ paṅktiḥ phalair atiśayena namitā | asakṛdbahuśaḥ | iha ca ratiśayanaṃ surataśayyāmitā prāptā yuvatir yaṃ janaṃ na ramayati sa kṛcchrī duḥkhavānmataḥ || 16 ||</p>
<p xml:id="HVVU_05_017">saviśeṣaṃ kāntamatiruciram | alibhiḥ kālī satī chavir yasya | pāṭalā puṣpabhedas taṃ dhārayati yat | udāradarśanam uttamair avalokanīyam | ārucibhiḥ sarvato bhāsurair bukaiḥ puṣpabhedair upaśobhitam | vadanaṃ tu-saviśeṣakaḥ satilako 'nta ekadeśo yasya tat | praśasto vā viśeṣako viśeṣakāntaḥ | antaśabdo 'tra praśaṃsāvacanaḥ | yathā-‘dhūpena saṃtyājitamārdrabhāvaṃ keśāntamantaḥkusumaṃ tadīyam |’ iti| alike lalāṭe ā samantāl lasantī chavir yasya | sphuṭapāṭalo 'tilohito 'dharo yasya | udāre darśane nayane yasya | cāruṇā ca cibukenādharasyādhobhāgenopaśobhitam || 17 ||</p>
<p xml:id="HVVU_05_018"> tāpiñchaṃ tamālaṃ tadvanmecakatamā atiśyāmā anaghāś cākhaṇḍitā nāgāḥ kariṇo yasya tadbhāvo 'sya kasya na prītim utpādayati | ārād dūrāt | samādhibhūmiś ca ghanā śuddhiṃ ca gatā katamā na śamanimittaṃ dayitatāmarāt | sarvaiva priyatāṃ dadau | arātitāpinn iti bhagavantaṃ saṃbodhayati | atra nakārasya śakāre parataḥ ‘śituk’ iti tuk | ‘śaścho 'ṭi’ iti śakārasya chakāraḥ | ‘stoścunā ścuḥ’ iti takārasya cakāraḥ | nakārasyānusvāraparasavarṇau | yady evam iha cakārasyābhyadhikasya śravaṇāt tulyaśrutitvam uparuddham iti yamakatā na prāpnoti | saṃyogāntalopāś cātra na saṃbhavati | tadvidhau cakārasyāsiddhatvāt | satyam etat | kiṃ tu vyañjanāt paraś cakāraś chakārasaṃnidhau tacchāyāchurita evopalabhyamānaḥ parabhāgaṃ nāyātīti tulyāyām akṣaraśrutau yamakavyavahṛtir atrāpy ucitaiveti nāsti doṣaḥ || 18 ||</p>
<p xml:id="HVVU_05_019">sīrī haladharaḥ | sphuṭā taralā cāṅgalatā gātrayaṣṭis tatra | sphuṭataraṃ lāṅgalaṃ halaṃ yasya tadbhāvena ca sundaraḥ || 19 ||</p>
<p xml:id="HVVU_05_020">svargasaṃpadāṃ kuṃ avaniṃ, jarayā ajitaṃ satataikarūpaṃ amuṃ śailendram ākalaya | muñjākhyais tṛṇaiḥ pāvanāni na bhavanti yāni japāvanāni tair na saṃkulam | api tu muñjapāvanair eva tair vyāptam | ata eva kuñjeṣu rājitam | japā kusumabhedaḥ || 20 ||</p>
<p xml:id="HVVU_05_021">madhu karoti pibatīti madhukṛdbhramaraḥ || 21 ||</p>
<p xml:id="HVVU_05_022">māna eva sāraḥ sarvasvaṃ yasya taṃ manasvinīnāṃ janam utkaṇṭhayantī vihagapaṅktir atra kvaṇati | ārañjanam āvarjanam | he ity abhimukhīkāre | līlayā hetunā matā abhipretā | hemamayīṣu ca tālīṣu layaḥ saṃśleṣo yasyāḥ || 22 ||</p>
<p xml:id="HVVU_05_023">stanayor nābher mukhasya ca, stanane ca garjane abhimukhī śrīḥ śobhā | sati jaghane, sajjeṣu ca saṃnaddheṣu ghaneṣv avalambinī śampā yāsām | śampā raśanā vidyuc ca ||23||</p>
<p xml:id="HVVU_05_024">atrasnu bhedarahitaṃ maṇīnāṃ cakrametā vanabhuvo dhārayanti | tā iti pūrvānubhūtāḥ | tavaiva ca purato 'tra latābhyo madhuvṛṣṭiḥ snutā prasrutā | kareṇūnām ibhānāṃ karair ālitābhya upadrutābhya ākṛṣṭābhyo vā | stabakānāṃ ca reṇunā karālitābhyo bhrājitābhyaḥ || 24 ||</p>
<p xml:id="HVVU_05_025">trāso bhaṅgaḥ bhūtādibhyo bhayaṃ ca | aṅkasthāḥ samīpavartino bālāś ca ye notsaṅgam ujjhanti| vatsalatāyā iti hetau ‘vibhāṣā guṇe-’ iti yogavibhāgāt paścamī | abhīṣuvitāno raśmipuñjaḥ | vyapadeśo vyājaḥ || 25 ||</p>
<p xml:id="HVVU_05_026">udakānām atra kamalair vinā na vartanam | ata evālivṛndasya vinodakānām āvarjanaparāṇām | divaukasām aṅganābhir apsarobhiḥ śritā ca kuḥ pṛthivī bhrājate | kuraṅganābhiḥ kastūrikā || 26 ||</p>
<p xml:id="HVVU_05_027">ṛkṣāḥ prāṇibhedā nakṣatrāṇi ca | kilakiñcitaṃ ceṣṭāviśeṣaḥ | uktaṃ ca-‘śuṣkaṃ kṣaṇaṃ praruditaṃ kṣaṇam aśrupātaḥ krodho muhurhasitamāśu punaś ca gītam | vyāmiśrarūpam iha harṣavaśaprayuktam uktaṃ janaiḥ śrutadhanaiḥ kilakiñcitākhyam ||’ iti | akṣā bibhītakās tatpākena racitām | kṣapākareṇa ca citāṃ vyāptāṃ vihitāṃ vā || 27 ||</p>
<p xml:id="HVVU_05_028">nāgānāṃ kumbhadalane sthāma balaṃ tadāsaktā śabarapaṅktir atra rājati | mugdhāsu svabhāvarucirāsu muktāsu asamā āsthā yasyāḥ | kālī kṛṣṇā | strīviṣaye cāṭuprapañce vyaktārambhaṃ kṛtvā raktā prasaktā | avyalīkā gotraskhalitādyaparādhaśūnyā || 28 ||</p>
<p xml:id="HVVU_05_029">sphuṭā śitiś ca śyāmā tārakā kanīnikā yeṣu tādṛśā vilāsā yeṣām | madhukarāś ca sphuṭaśitayaḥ | tāra eva tārakaś codbhaṭo vibhramo yeṣāṃ te tathoktāḥ | cakorāḥ karās tadvatkāntā | pakṣāntare caḥ samuccaye | korakānto mukulaikadeśaḥ || 29 ||</p>
<p xml:id="HVVU_05_030"> arālatābhiḥ kauṭilyaiḥ kṛtasthitim atra śṛṅganikaraṃ kuraṅgayūthaṃ dhatte | atrāsamānasaṃ nirbhayacittam | adabhraṃ prabhūtam | he asamāna lokottara | samadā bhramarā yatra tādṛśī madhubharasthitir atra latābhiś ca prāptā || 30 ||</p>
<p xml:id="HVVU_05_031">netrāṇi mūlāni nayanāni ca | ye ca taravaḥ kṣititalavistārimahājālās teṣām adho nidhibhir avaśyaṃ bhavitavyam ity utprekṣitaṃ dṛṣṭipathāt tyaktuṃ nidhīn ivākṣamā iti || 31 ||</p>
<p xml:id="HVVU_05_032">vāpīnāṃ śriyaṃ bibhratī bhūmir atra bhrājate | sādhyā devaviśeṣāḥ | rajaḥ pāṃsur api || 32 ||</p>
<p xml:id="HVVU_05_033">kusumeṣu vāsanā prasaktiḥ | teṣāṃ ca vāsanādhivāsaḥ | maṇitaṭā ratnasānūni svalpāni maṇitāni ca | ratiś cittarañjanaṃ nidhuvanaṃ ca | vṛkṣādhirūḍhakaṃ vṛkṣādhirohaṇam āliṅganabhedaś ca | uktaṃ ca-‘ākramya pādaṃ caraṇena patyur ūruṃ dvitīyena samāśrayantī| tatpṛṣṭhasaktaikabhujāpareṇa doṣṇāṃsamasya sphuṭamaścayantī || kiṃcic ca khinnaśvasitaṃ rutāni vitanvatī cumbanalālasaiva | īheta yadvṛkṣam ivādhiroḍhuṃ vṛkṣādhirūḍhaṃ tam ihāmananti ||’ iti || 33 ||</p>
<p xml:id="HVVU_05_034">asau vanālī vadhūṣu | viṣaye sarāgā janatā harantī kusumapaṅktīr dhārayati | rajobhir navā dhūsarāś cāgās taravo yasyām | bhramaraiś ca no anālīḍharasā api tv āsvāditarasā eva || 34 ||</p>
<p xml:id="HVVU_05_035">harayo vānarā atra valganti | tālībhis tarubhedair gahanāṃ kum urvīm āsādya | yudham iva | tām api kuntālībhiḥ prāsapaṅktibhir gahanāṃ saṃkaṭām | śitāḥ paripākaśūnyatayā śyāmās tīkṣṇāś ca | phalānāṃ kavalanaṃ grāsaḥ | phalakānāṃ ca kheṭakānāṃ valanaṃ cālanam | nānāphalakā vāditrasvaropetā yodhās teṣāṃ valanaṃ ceṣṭanam | harayo 'śvā api || 35 ||</p>
<p xml:id="HVVU_05_036">aleḥ śilīmukhasya ākarṣayogaḥ saurabhavaśād āharaṇayuktis tena madhurasya bhramaṇasyāvanim āspadaṃ nalinīm eṣa dhatte | dyāṃ divam | amuṃ cāgam āgatya nākarṣayo nāradādyāḥ sararṣayo raktacandanacarcāmabhramaṇau sūrye 'ṃdhur dhārayan dattavanto vā | anindyām uttamām || 36 ||</p>
<p xml:id="HVVU_05_037">tāḍī karṇābharaṇabhedas tālītaruś ca | gaṇḍau kapolau gaṇḍāś ca mahānto muktapāṣāṇāḥ | stanayor dvayena sitā baddhās tatra vā candanena dhavalāḥ | pakṣāntare stanadvayasi kūjatpakṣiṇi iti giriviśeṣaṇam | tā iti prakṛṣṭāḥ || 37 ||</p>
<p xml:id="HVVU_05_038">asyopari grahā nāvatiṣṭhante | yato nirgata uddhatena girer ucchrāyeṇāpāyo viśleṣo yeṣāṃ tadbhāvenojjhitāḥ | unnativaśād uparibhāgād apetā ity arthaḥ | uddhatam iti bhāve ktaḥ | niruddhas tāpaḥ sāṃsārikaṃ duḥkhaṃ yaiḥ | aparigrahā muktasaṅgāḥ || 38 ||</p>
<p xml:id="HVVU_05_039">udabhāra iti ‘manthaudana-’ ity ādinā udakaśabdasyodabhāvaḥ | barhiṇo mayūraḥ | ‘phalabarhābhyāminac’ | vidūro vālavāyagiriḥ || 39 ||</p>
<p xml:id="HVVU_05_040">kāmalī padmajā kāntir atrollasati | madhupena ca gāyatā strīṇāṃ lāsakṛdullāsajananī ratiḥ saukhyamasakṛdvidhīyate | kāmalīlā ratikrīḍā | anuttarā lokottarā | anuttena cākṣuṇṇena rāgeṇa cāyatā dīrghā || 40 ||</p>
<p xml:id="HVVU_05_041">nunnāḥ preritāḥ | ‘nudavida-’ ity ādinātra vaikalpiko nakāraḥ || 41 ||</p>
<p xml:id="HVVU_05_042">he ajarāgama nityataruṇa, tathā kṛtsnapitaḥ viśvajanaka, eṣa girir ambhojānāṃ rāgamasakṛdbibhrajjāhnavīsalilavegaiḥ snapita iti sahelam avahelayā vilokaya | vākyārthasyātra karmatvam | rambhāḥ kadalyaḥ | alamaty artham | sahe bharakṣame || 42 ||</p>
<p xml:id="HVVU_05_043">ghaṭitam utpannam arpitaṃ ca | arjunā bāṇāś ca taruviśeṣāḥ | arjune ca pārthe bāṇāḥ śarāḥ | ghanair mustair bhakṣitaiḥ sacchāyāḥ kirāḥ sūkarās tair ātatām abhirāmāṃ ca | ghanasacchāyo meghavarṇo yaḥ kirātaḥ śabaras tadbhāvena ramyāṃ ca || 43 ||</p>
<p xml:id="HVVU_05_044">śriyāṃ padaṃ gavi ca bhūmau prathamānaṃ amuṃ prāpya kā kāminī na ratā | sarvaiva krīḍitā| prathamo 'bhinavaḥ pradhānaṃ vā anaṅgavikāreṇa smarakṣobheṇa yas tāpas taṃ dadāti yaḥ || 44 ||</p>
<p xml:id="HVVU_05_045">padmākara eva kāmasya jayagajas tasya kuṅmalam eva dantās tatkoṣalagnamalivalayaṃ śobhāṃ tanoti | koṣo 'bhyantaraṃ pratimā ca | valayaṃ samūhaḥ kaṭakaś ca | kariṇo hi dantapratimāyāṃ kaṭakenopari kāntihetunā bhavitavyam | padmākarasya ca paṅkād utthānam | padmānām utthitatvāt tadvārakam (?)| uttasthuṣa iti kvasoś chandasi vidhānād bhāṣāyām ayaṃ prayogaḥ pramādaja ity āhuḥ | anye punaśchandasi liṭaḥ ‘chandasy ubhayathā’ iti sārvadhātukatvāt kvacid atideśikena kvacic ca tathāvidhena kittvenābhimatalakṣyasiddheḥ kānacaḥ kitkaraṇam apārthakam iti tatsāmarthyenāsya bhāṣāyām api prayogābhyupagamād etaj jātīyakasya kvasor apy evam ādau tadviṣayatāṃ pratipedire | uktaṃ ca-‘kānac_kvasu kikinau yaṅ_lug iti bhāṣāyāṃ prayogadarśanāt’ iti || 45 ||</p>
<p xml:id="HVVU_05_046">he amalāhe nirmalālaṃkārabhujaga, nāsti saṃrambhe krodhe raso yasya tādṛśaṃ cittam udvahantī kā yuvatir vallabhasya harṣam iha nādhāt | sarvaivākarot | helayā mataṃ sadārabdhaṃ rataṃ yayā || 46 ||</p>
<p xml:id="HVVU_05_047">tāraṃ rūpyaṃ tārāś ca muktām aṇayaḥ | tais tadvac ca ghanaśobhāḥ | kumudinībhiḥ kumudinīvac ca hṛdayaṃgamo manoharaḥ | atra ‘gameḥ supi’ ity aupasaṃkhyānikaḥ khac | candreṇa suvarṇena masāraiś ca maṇibhedaiś citāṃ vyāptām | candramasā ca racitāṃ kṛtām || 47 ||</p>
<p xml:id="HVVU_05_048">balino mahāntaḥ | tālāś cañcupuṭādayas taiḥ sadbhir atimanoharair gītaiḥ saha miśrakeśī nāma surayoṣinnṛtyati | karālavalayā bhāsvarakaṭakā | karālā bhāsvatī valayānām ālir yatra tādṛśais tālaiḥ karayor anyonyam abhighātaiḥ sadbhir iti vā yojanā | lasadbhiḥ pavanaiś ca dānapayasaḥ śīkarāḥ ke lavalayāvalitāḥ | sarve prabhūtaśobhā eva || 48 ||</p>
<p xml:id="HVVU_05_049"><metamark place="inline">......</metamark>veṣṭitā maṇayo yasya tādṛśaṃ śikharaṃ<metamark place="inline">......</metamark>||49||</p>
<p xml:id="HVVU_05_050">cāsya karāṇāṃ nikaraṃ ārāt_ ādadau | ata eva ārāt_ dūrād eva tamohanaṃ timiraghātakam | tamo hantīti kālasāmānye ‘kvip_ ca’ iti kvip | atra ca bhūtakālo vākyārtho na padārtha iti padasaṃskārasamaye tasyābhāvāt_ hanter bhūte kvip_ iti ‘brahmā-’ ādisūtreṇa niyamo na pravartate || 50 ||</p>
<p xml:id="HVVU_05_051">vāladhiḥ puccham | lakṣmīḥ śobhā vibhūtiś ca | kareṇuḥ kariṇī | sakalaṃ kṛtvā dhautāḥ kumbhāḥ kavāṭā yeṣām | saha ca kaladhautakumbhaiḥ kanakaghaṭair vartante || 51 ||</p>
<p xml:id="HVVU_05_052">sphurantaḥ sthūlā maṇayo yatra tasmin | iha avihatā vītabhītayas tāḥ surayoṣitaḥ priyaiḥ samamanalasaṃ na lasanti | api tu mantharam eva krīḍanti | kalā madhurāḥ || 52 ||</p>
<p xml:id="HVVU_05_053">saptapattraḥ saptasaptiḥ | saptapattrāś ca saptaparṇavṛkṣāḥ | cakraṃ rathāṅgaṃ samūhaś ca | ghanapadavī meghamārgastāṃ ruṇaddhi yat | ghanapadāś ca nibiḍasthitayo vīrudho latā yatra | siddhaṃ sādhyam abhīṣṭaṃ phalaṃ yeṣām | yuyukṣavo mumukṣavaḥ | strībhiś ca saha riraṃsavaḥ | siddhāḥ sādhyāś ca devaviśeṣāḥ || 53 ||</p>
<p xml:id="HVVU_05_054">grāmarāgeṇa ṣaḍjakaiśikena kaiśikamadhyamena vā matayā girā savikārau karau yasya saḥ | gītānusāreṇa karābhinayaṃ kurvann ity arthaḥ | agresarāṇā[mamarāṇā]māgama upasarpaṇaṃ yasya tadbhāvena hetunā ślāghye 'tra janā rahasta ekāntān na calanti | tatraiva saṃnidhīyanta ity arthaḥ | āsavikā āsavapānam eva yeṣāṃ prayojanam ity ārhīyaṣṭhak || 54 ||</p>
<p xml:id="HVVU_05_055">kiṃpuruṣair iti ‘pumānstriyā’ ity ekaśeṣaḥ | dhātavo gairikādayo vistārādayaś ca vādyaprakārāḥ | ‘vistāraḥ karaṇaś ca syād āvidyo vyañjanas tathā | catvāro dhātavo jñeyā vāditrakaraṇāśrayāḥ ||’ rūpaṃ lakṣaṇam api || 55 ||</p>
<p xml:id="HVVU_05_056">sarāgā mayavaḥ kiṃnarā yatra tadbhāvena yuktā | apratisamā lokottarā | asamāptamadāś ca pādapāśritāḥ khagāḥ pakṣiṇo yasyāḥ | vibhā kāntiḥ | akalāpīty akārapraśleṣaḥ || 56 ||</p>
<p xml:id="HVVU_05_057">tārakāḥ kanīnikā nakṣatrāṇi ca | tamo moho 'ndhakāraś ca | tattvaṃ pāramārthikaṃ rūpaṃ tattvāni ghaṭādayaḥ padārthāḥ | saṃyamāḥ trayam_ (?) ekatra dhyānadhāraṇāsamādhilakṣaṇaṃ saṃdhyāvandanādikam | adreḥ sānava eva tatra vā uru dhāma sthānaṃ yasya | saha cānūror aruṇasya dhāmnā tejasā vartate ||57||</p>
<p xml:id="HVVU_05_058">tāpasyā dattamālambanaṃ karāśrayaṇaṃ tāpaso yācate | gamanaṃ pratyaśaktatvāt | tāpena sīdantastamālā yatra tādṛśaṃ vanaṃ yā tavāgrataḥ samatanot_ tāṃ ca kṣitimālokaya || 58 ||</p>
<p xml:id="HVVU_05_059">iha sthāyitvādinā rūpeṇa mṛgaḥ śraddheyo manoharaḥ citravarṇaśobhaḥ śabalaśrīḥ | kṛṣṇasāratvāt | citrākhye ca gītamārge varṇaḥ kaścit svaradharmaḥ tadvac chobhā yasya saḥ | tasya rāgeṇa ḍhakkarāgādinā vartamānasya sthāyyādibhedena catūrūpatvam eva | uktaṃ ca-‘ārohī cāvarohī ca sthāyisaṃcāriṇau tathā | varṇāś catvāra evaite hyalaṃkāras tadāśrayaḥ || sthirāḥ svarāḥ samā yatra sa tv ārohīti saṃjñitaḥ | yatra caivāvarohanti so 'varohīti kīrtitaḥ ||’ iti || 59 ||</p>
<p xml:id="HVVU_05_060">siṃho 'tra karaprahatibhiḥ kariṇām adhipaṃ kaṃ na balataḥ pauruṣeṇa na apinaṭ | sarvam eva pipeṣa | helā avajñā tayā lasābhir lasantībhir alasābhir vā mantharābhiḥ | ādhipaṅkaṃ kardame lālasābhir abhilāṣiṇībhir mahipāṇāṃ saṃhatibhir api divā naḍvalataḥ sarasto noḍḍīyate sma (nottīryate sma) notthitam | he ity abhimukhīkāre| yadi vā alālasa vitṛṣṇa | adhipaṅkaṃ sthitābhirābhir api mahiṣasaṃhatibhir iti yojanā | smaśabdo bhinnakramaḥ || 60 ||</p>
<p xml:id="HVVU_05_061">gajadarśaṃ sarvaṃ gajam evāvalokya | ‘karmaṇi dṛśividoḥ sākalye’ iti ṇamul || 61 ||</p>
<p xml:id="HVVU_05_062">puṣpāṇāṃ rasair alināṃ navasudhāvanmadhurā latā śuśubhetarām atīvārājata | taṭāḥ sānavaś ca samā bhāgāḥ | teṣāṃ yathākramaṃ budhnoparigatatvena bhedaḥ | te<!--XXX or tai? XXX--> śubhetarāmaśubhāṃ vasudhāṃ nādhuḥ śubhām evāvahan | āśu | ratnaiś citatvāt ||62||</p>
<p xml:id="HVVU_05_063">śīdhu madyam || 63 ||</p>
<p xml:id="HVVU_05_064">ahāniḥ anaśvarī śāntir munīnām upaśamau yatra | tasminn iha nāgāḥ kariṇo madāmodena surabhīkṛtāśaṃ kṛtvā santi vartante | lakṣmyāś ca mahānto niśāntā antaḥpurāṇi agās taravaḥ parasparaṃ kusumair na hasanti na | api tu hasantyaiva || 64 ||</p>
<p xml:id="HVVU_05_065">asakalā madavaśād avyaktavarṇā śībharā manohāriṇī tadbhāvas tattā tām | ‘tvatalor guṇavacanasya’ iti puṃvat | tatāṃ vistīrṇām | rasaḥ pīyūṣas tatkalaśyāś ca bhareṇa tāntatāṃ khedam || 65 ||</p>
<p xml:id="HVVU_05_066">kūṭaṃ śikharam | tadbhuvā ayam ābhāti | bhavān iva jaṭayā | karkaśābhiḥ śilābhiḥ| āñchitayā nibaddhayā | santaḥ ṛkṣāḥ prāṇibhedā yatra saḥ | ābhayā atikarkeṇa atidhavalena śaśinā lāñchitayā lakṣitayā | asadṛkṣonanyasadṛśaḥ || 66 ||</p>
<p xml:id="HVVU_05_067">mado vikāsaḥ kṣībatā ca | veṇikā pravāhaḥ | raso makarandam api | lāṅgalī nāmauṣadhir haladharaś ca || 67 ||</p>
<p xml:id="HVVU_05_068">kāñcanavapre svarṇasānuni saro 'tra bhrājate | jalaṃ grahītuṃ namadabhre avatarajjalade | adabhre ca mahati premṇi sati dayitaḥ kāṃ vadhūṃ prasareṇonaṃ kṛtvā ramayati | na kāṃcit | pūrvavatpūrṇām eva sarvāṃ ramayatīty arthaḥ || 68 ||</p>
<p xml:id="HVVU_05_069">bimbāgataṃ pratibimbitam | nīlā indranīlamaṇayaḥ | pṛṣaṭ_kāstilakākārā bindavaḥ | ‘pṛṣatka’ iti pāṭhe pṛṣacchabdo binduvacanaḥ | ‘kap_ ca’ samāsāntaḥ | camūro mṛgaviśeṣaḥ || 69 ||</p>
<p xml:id="HVVU_05_070">nabhaso dīrghaṃ namitāḥ kṛṣṭā nadīś ca ghanaṃ muhuḥ itāḥ prāptāḥ | ghanānāṃ paṅktīr eṣa nojjhati | ito 'tra mahāsarasi sarojānāṃ sthitiḥ ahāsarasikā vikāsānabhimukhī kā | sarvā vikasvaraivāvalokyata ityarthaḥ || 70 ||</p>
<p xml:id="HVVU_05_071">mekhalā nitambo raśanā ca | kañcukinaḥ sarpāḥ sauvidallāś ca || 71 ||</p>
<p xml:id="HVVU_05_072">asya sakalā lakṣmīr atiśayaṃ sasāra prāptavatī | sārā sthirā | ayaṃ cābjinīṣu vibhiḥ pakṣibhir viśeṣeṇa vā rājitatvād agravartma saccāru vahati | sarasā śṛṅgāriṇī asurāṇāṃ saurasya ca surasamūhasya saṃsat_ sabhā yatra saḥ | sārāsāḥ saśabdāḥ sārasā lakṣmaṇās teṣāṃ rasāsu bhūmiṣu teṣāṃ raso vā yāsu | rasaurasaṃ sahajajalam | auraso 'kṛtrimaḥ || 72 ||</p>
<p xml:id="HVVU_05_073">śrutirvedaḥ | atra samīro na vavau | avahadeveti kākuprayogaḥ | yadi vā na vavau na jagāma | saṃnihito 'bhūd ityarthaḥ | paṭpadā bhramarāḥ | navaṃ cāru vauṣaṭpadaṃ vauṣaḍ iti śabdaḥ || 73 ||</p>
<p xml:id="HVVU_05_074">anutto 'parityakto romanthaś carvitacarvaṇaṃ tatra ratābhir mṛgībhirā samantānmatāṃ śriyaṃ yo giris tanute | tatrātra vadhūnāṃ gatikramo mantharatayā abhirāmatāṃ dhatte | anuttaro 'nanyasadṛśaḥ || 74 ||</p>
<p xml:id="HVVU_05_075">kṣmābhartā mahīpatir api | kaṭakaḥ skandhāvāro 'pi | pīlūnāṃ tarubhedānāṃ pālyaḥ paṅktayaḥ | pīlupānāṃ gajapatīnāṃ tadārohāṇāṃ vā ālyaḥ | tā eva (?) | harayaḥ siṃhās turagāś ca | sainyaṃ vṛndam | lakṣmīḥ śobhā vibhūtiś ca | vyapāstā nānāvidhā ādhayo draṣṭṝṇāṃ manaḥpīḍā yayeti lakṣmīviśeṣaṇam | kabatra samāsāntaḥ | acaramā mukhyā agāstaravo yatra tādṛśā dharayā bhuvā jitaśrīr ākrāntaśobhaḥ | acaramāgo vā dharair anyaiḥ parvatair ajitā śrīr yasya | tathā vyapāstanānādhayaḥ kāmacarāś ca yadṛcchāgatā māgadhā bandinas tai rājitaśrīḥ śobhitavibhūtiḥ || 75 ||</p>
<p xml:id="HVVU_05_076">madhunā makarandena sarasā vyasaninī bhramarī navagucchāṃ latāṃ na tyajati | eṣa cādhunā sāṃpratam ucchalatām udgacchatāṃ sarasāṃ ravaiḥ sthitibandham iva surān_ avak | badhnītātra sthitim itīvāvocat | avagiti vacer laṅi || 76 ||</p>
<p xml:id="HVVU_05_077">vanamālā sragviśeṣo 'pi | madārair marakatabhedaiś citāṃ madena cāracitām | tāla ubhayatrāpi taruviśeṣaḥ | lāṅgalī nāmauṣadhiḥ, lāṅgalaṃ ca halam || 77 ||</p>
<p xml:id="HVVU_05_078">he abhraṃśarāsa avinaśvaraśabda brahmasvarūpa, atra śikharair abhramākāśaṃ vyāptavati śarāsanasahāyatayā dhanur mātrasahāyatvena agrahastaiḥ praśastakaraiḥ gajasamūhena saha hariṇāṃś ca tāḍayadbhiḥ kirātair āgraho na vijahe nirbandho na muktaḥ | āyatayā dīrghayā | tair iti || 78 ||</p>
<p xml:id="HVVU_05_079">prakṛṣṭo rāgaḥ kaiśikādir api | sauṣṭhavaṃ tālāder anirgamo 'pi | varṇaḥ kālimā sthāyyādiś ca | mārgāś citravārtikadakṣiṇā api | śrutau śrotre | śrutibhiś ca svarārambhakair dhvaniviśeṣaiḥ subhagaḥ svaraḥ śabdaḥ ṣaḍjādiś ca yasya | jātir mālatī jātayaś ca ṣaḍjamadhyamādyāḥ ||79||</p>
<p xml:id="HVVU_05_080">asikatayā nirvālukayā saritā samṛddho yaḥ sānunā taṭena unnatatvād abhramākāśaṃ vyāpya arīṇāmanaśvarīṃ sthitiṃ yayau so 'yam adrir bhramarīṇāṃ kvaṇitasya sānunāsikatayā ṅañaṇādivarṇarūpatvena harati || 80 ||</p>
<p xml:id="HVVU_05_081">ambaraṃ nabho 'sya nitambaṃ samabhuvaṃ pātabhayād ivāgrahīt || 81 ||</p>
<p xml:id="HVVU_05_082">samada ityādiyugalakam | re madhuvrata, aṇunā svalpena kesarareṇunā kiṃjalkarajasā racitaṃ anavamaṃ śreṣṭhamaṅgarāgaṃ ca bibhrat_ abjinīnāmaṅke nikaṭe navaṃ kṛtvā sara paribhrama | asanādaḥ asanākhyāni kusumānyatti yaḥ | eko niḥsahāyo mayaiva sahitaḥ | sanādaḥ saśiñjitaḥ || 82 ||</p>
<p xml:id="HVVU_05_083">mañjulaṃ madhuram || 83 ||</p>
<p xml:id="HVVU_05_084">aśātair atīkṣṇaiḥ sukumāravāgbhiḥ kīraiḥ śukaiḥ sahitā amalāś ca kīcakā veṇavo yāsu tābhiradhityakābhir girer uparibhāgaiḥ ko nāma nāvarjyate | kośātakī harītakī āmalakī ca latā kābhiś ca bhramarāṇāṃ saṃhatibhir muktā | na kābhiś cit | yato rasena madhunā hitā prītijananī || 84 ||</p>
<p xml:id="HVVU_05_085">pakṣma kamalakesaras tatkhaṇḍo bhramarasya vakṣasi lagnaḥ śobhate || 85 ||</p>
<p xml:id="HVVU_05_086">he ītihantaḥ upadravonmūlaka, adrirayaṃ tava dayitas taṭe 'tra kena vastunā na harati | stabakena kartrā rajobhiḥ karaṇair nicite vyāpte | ata eva kapiśakuni piśaṅgabhūmau | rītiṃ dadhacchobhāṃ bibhrāṇaḥ | sucetasaḥ pramuditāḥ kapayo vānarāḥ śakunayaś ca yatra saḥ | hanteti vismaye ||86||</p>
<p xml:id="HVVU_05_087">mudgabhujo vājinaḥ | lambī kusumamayo śākhā || 87 ||</p>
<p xml:id="HVVU_05_088">cārutamā grāvāṇa upalā yāsāṃ tāsu darīṣu ratalīlāyāṃ savyāpāraṃ vyāpṛtaṃ siddhamithunaṃ virājate | badarīṣu ca taruṣu pakṣiṇāṃ paṅktir atra ārutaṃ kvaṇitam uccakaiḥ karoti | savyānukūlā | apāram anantam | agrā pradhānabhūtā || 88 ||</p>
<p xml:id="HVVU_05_089">ghanarucayaś citraśikhaṇḍino meghābhilāṣukā nānāvarṇā mayūrāḥ, nibiḍaprabhāḥ saptarṣayo 'pi | madhukarair nīlā dṛṣṭihāriṇyaś ca lalitā vratatayo latā yasyām | irāṃ bhamim | bhramaravacca nīlaṃ dṛṣṭihārivrataṃ niyamena darśanopaghātakaṃ timiraṃ yasyām || 89 ||</p>
<p xml:id="HVVU_05_090">kāsāreṣu saraḥsu tāmarasair bhāsitayā vanabhuvā śobhāṃ gate 'tra girau lakṣmyā sāratā na dadhre | nadān_ dhriyate dhārayatīti nadadhro nadībhṛttasmin | mūlavibhujāditvāt kaḥ | amarāṇāṃ sabhāsvāsitayā sthitayā ||90 ||</p>
<p xml:id="HVVU_05_091">antārūpeṣu hṛdādiṣu, bāhyarūpeṣu ca sūryādiṣu dhyeyeṣu saṃyamam ekātmatayā dhyānaṃ kurvatāṃ yoginām iha siddher viśeṣā bhuvanajñānādayaḥ samullasanti | uktaṃ ca-‘bhuvanajñānaṃ saha saṃyamāc candre tārāvyūhajñānam_’ ityādi ||91||</p>
<p xml:id="HVVU_05_092">kāñcanācalo merustamadhyavātsurabhajanta te 'pi vratināmīhite 'bhiprete 'tra viṣaye prema babhruḥ prītā jātāḥ | subhruvāṃ caṭucaryatā cāṭukaraṇaṃ saiva maha utsavas tatra sthitāḥ kṛtābhiniveśāḥ | ahaya eva tīvrā viṣamāḥ kaṭakā yasya | matā āryāḥ sumatayo yasyeti saṃbodhanadvayam | tadabhidyotanāya heśabdaḥ ||92||</p>
<p xml:id="HVVU_05_093">vikāramadhyamākhyā gītajātis tata āgataṃ śuddhaśāḍavaṃ nāma gītaṃ gāyann eṣa kiṃnaraḥ klāntiṃ na bhajate | aṃśo 'nuvṛttidharmatayā balavānatitārasvaroparañjakaḥ svaraḥ | nyāsas tasyaiva jātivyañjanasvabhāvo bhedaḥ | tatra nyāsāṃśatayā nyāsābhidhāṃśarūpatvena racito yo 'ñcitaḥ praṇāśābhāvānmanoharo madhyamasvaras tena tathālpena durbalatayā durupalakṣyeṇa gāndhāreṇa ramyatarasthitim iti tatsvarūpābhidhānam | uktaṃ ca-‘madhyamavikārajātisaṃbhūtaḥ śuddhaśāḍavaḥ | nyāso 'sya madhyamo 'ṃśaś ca gāndhāreṇa tu durlabhaḥ || yasmin bhavati rāgaś ca yasmāc caiva pravartate | mandraś ca tāramandraś ca yo 'tyarthaṃ nopalabhyate || grahopanyāsavinyāsanyāsasaṃnyāsagocaraḥ | anuvṛttas tu yac ceha so 'ṃśaḥ syād daśalakṣaṇaḥ || nyāsaś cāturamārgaś ca jātīnāṃ vyaktikārakaḥ | sarvasvarāṇāṃ nāśaś ca vihitas tv atha jātiṣu | na madhyamasya nāśas tu kartavyo hi kadācana ||’ iti || 93 ||</p>
<p xml:id="HVVU_05_094">sarvartu yugapatsaṃnihitartuṣaṭkaṃ rūpaṃ yasya tādṛśo 'tra janānāṃ samayaḥ apetasaṃbhāvanaṃ yācitaṃ yeṣām | yācñā yeṣāṃ na saṃbhāvyata ityarthaḥ | bhāvanā tatparatvam | citā vyāptāḥ | kāntābhiś cāsamaṃ sātiśayaṃ yojanaṃ yogo yeṣām || 94 ||</p>
<p xml:id="HVVU_05_095">asitayā rucā śabalitā stabakānāṃ rociḥ prabhā yena tādṛśo 'sau bhramaro 'cireṇa saurabhasya saṅgān makarandam āsvādayati | rabhasaṃ gatas tv arāvān | kalaiś ca ravair vasantasya stavakaraḥ stutikṛd iva || 95 ||</p>
<p xml:id="HVVU_05_096">he amāya niṣprapañca, mānasya paraśuśchedakatvāt kuṭhārarūpā bhramarāṇām āvalī yatra tādṛśaṃ saro dṛṣṭvātra yoṣiddayitasyālīkamaparādhaṃ nāpekṣate na gṛhṇāti | campakānāṃ prabhābhir hemāyamānaḥ suvarṇavarṇo bhavan_ param atīva śuddhaḥ sikatāsu sūryamarīcipātānmarurūṣarapradeśo yasmin | rajatabhūmir marur iti kecit || 96 ||</p>
<p xml:id="HVVU_05_097">samudra evāgāraṃ tata uditā śrīḥ etena katham api daivān na dalitā | apāyāsahā saukumāryānmardāsahiṣṇuḥ | galannalīnāṃ tāpenāyāsaḥ pariśramo yasmāt_ tādṛśo hāso vikasvaratvaṃ yasya tadabjaṃ dhārayantī| ārād dūrād eva udrāgā hariṃ pratyuditābhilāṣā || 97 ||</p>
<p xml:id="HVVU_05_098">svāduno madhurād atiramaṇīyataś ca śreṣṭhāt kusumād dhetor aliḥ khedaṃ na labhate | vāśabdo 'vadhāraṇe | naivetyarthaḥ | pathikasya ca yato gacchataḥ svā ramaṇī navatvāc cittaṃ dunoti || 98 ||</p>
<p xml:id="HVVU_05_099">atra kṛśāṅgyās tilakam alike lalāṭe racayatā kāmukena prītirasakalā nāpe | sakalaiva prāptā | phullannālikerāṇāṃ tarubhedānāṃ cayaḥ samūho yasya tadbhāvaś cātrotkaṇṭhayati | sakalāpe sāḍambare mayūrapicchacite vā || 99 ||</p>
<p xml:id="HVVU_05_100">iha mahī nākīśānāmamarādhipānāṃ kāmān_ upadhyegān_ (?) nāvāsa na cikṣepa | yadi vā he mānavāsa manasvin_, iha mahī kā na surāṇāṃ sukhadā | sarvaiva sukhayatīty arthaḥ | phalānāṃ rasair ahīnakāmā paripūrṇamanorathā | vāsanā ca phaleṣv eva prasaktiḥ kīśānāṃ markaṭānāṃ neha calati || 100 ||</p>
<p xml:id="HVVU_05_101">alayo bhramarās teṣām iha raṇatāṃ kvaṇatāṃ tṛptiṃ palāśākhyasya kusumasya kalikā karoti | uccā samunnatā | śakalino matsyabhedās tatkāraṇatvaṃ ca vahadbhir udakair atra kapisenā krīḍati | uccāpalā capalatvayuktā | alīnāṃ prakaṭām || 101 ||</p>
<p xml:id="HVVU_05_102">he śrīman_, nānākāntair vicitraramaṇīyair apāraiś ca kusumaṃsaurabhais tarūṇāṃ paṅktir atra nāsikāmalipata churitavatī | navyā nūtanā | ā nākāntair āśritanabhobhāgair alināṃ patanalakṣaṇair vyāpāraiś ca namitaśākhā satā bhrājamānā || 102 ||</p>
<p xml:id="HVVU_05_103">puṣpāgreṣu lagnadvirephāḥ sālās taravastaruviśeṣā vā yatra tādṛśam amum agaṃ giriṃ viṣahetayo bhujagā adhyāsate bhajanti | madhuśriyā ca yogaṃ kā virahiṇī atra viṣaheta | na kācit | virephasā niravadyayā | alam atyartham || 103 ||</p>
<p xml:id="HVVU_05_104">kusumair vitānaṃ śūnyaṃ talaṃ yasya tadbhāvo 'tra madhumāse latābhir na dhṛtaḥ | ābhiś ca kāminībhir natalatāsu taṭabhūmiṣu niścitam āsevitā satī sa mānatā mānavattvaṃ vijahe vyamoci | yasmād asusamaiḥ prāṇavallabhaiḥ priyairānatābhiḥ kṛtapraṇāmābhiḥ || 104 ||</p>
<p xml:id="HVVU_05_105">ruddhastarusaṃbādhatayā sthagito yas taraṇeḥ sūryasya tāpayogas tena tāmasaṃ ghanacchāyatayā malinaṃ vanamekāmasādhāraṇīṃ śriyam ihāyāti | atra cāsame niratiśaye payogatāṃ kamalapaṅktiṃ kāmalisaṃhatir vimuñcati | na kāṃcit | uddhataraṇitā paṭukvaṇitā || 105 ||</p>
<p xml:id="HVVU_05_106">nāsti raveṇānvitā ratir yasyās tādṛśī vihaṃgasaṃhatir atra na kṛtāspadā | api tu sarutam eva ramamāṇāvatiṣṭhate | amī ca kāmasya aṅkureṣavaḥ aṅkurarūpāḥ śarāḥ parisphuranti | eṣa ca raṅkur mṛgo yuṣmākaṃ manaḥpriyaṃ vitarati dadāti | yato vihāravān_ viharaṇarataḥ || 106 ||</p>
<p xml:id="HVVU_05_107">alibhir adhyāsitatvān madhyāsitena antaḥkṛṣṇena navasya saṃtamasasyāvanibhya āspadebhyas tarūṇāṃ latānāṃ ca gulmebhyaḥ patatā ca puṣpotkaraṇa vasantaṃ bibhrad asāv itthaṃ virājate | nānibhyaḥ ibhya eva | ibhāḥ santi yasminn iti vigṛhya yatprakaraṇe ‘anyebhyo 'pi-’ iti duḥ | saṃtataṃ tamaḥ saṃtamasam | ‘avasamadhebhyas tamasaḥ’ ity ac || 107 ||</p>
<p xml:id="HVVU_05_108">iha vipineṣūṣitā bhramarapaṅktiḥ kaṃ nākṣipet | sarvam evāvarjayet | pītaḥ kamalodarādgalanmadhurāśir makarandasamūho yayā | ata evālasam īṣadgatā | madhurā kalakvaṇitā | śirīṣadalānāṃ saṅgena ca toṣitā pramoditā || 108 ||</p>
<p xml:id="HVVU_05_109">iha mallikā kaṃ na madanāya diśati samarpayati | sarvam eva tadāyat taṃ karotīty arthaḥ | yato ratiṃ prati viśadaṃ prasannaṃ mānasaṃ dadāti yā | viśantau amānau sadāmadau ca satatakṣībau nāyakau daṃpatī yatra tādṛśaṃ ratigṛham atra rājate || 109 ||</p>
<p xml:id="HVVU_05_110">yā ramaṇī rasādiṣu prasaktā sātra avirati nirantaraṃ kṛtvā kā na rativilasitaṃ yātā| rāsaḥ sītkṛtam | turavadhāraṇe | adamo damaviruddho rāgaḥ sa sāraḥ sthiro yasyāḥ | bhāvaḥ priyaṃ prati snehaḥ || 110 ||</p>
<p xml:id="HVVU_05_111">iha mahelāḥ striyaḥ kā na mānahīnāḥ satyo ramaṇena saṃbandhamitāḥ prāptāḥ | mandārākhyāḥ surataravaḥ | matā manoharāḥ | tāramaṇayaś ca taṭā dārḍhyaṃ śilādimirgamitāḥ santaḥ kam ivātiśayaṃ śobhayā na gatāḥ | atretā iti prakṛtam anuṣajyate | atiśayaṃ ca dārḍhyaṃ ca lakṣmyā taṭā gamitā iti vā yojyam | hīnām ety āścaryasaṃbhāvanayoḥ | mahatī ilā bhūmir yeṣām || 111 ||</p>
<p xml:id="HVVU_05_112">rasajjalaṃ yasyāḥ sā nadī grāvasu bhaṅgaṃ gatā satī bhrājate | kā ca yuvatir veśmani asajjalābhaṃ asaṃmukhopagamanaṃ dayitaṃ vayasyayā gamitāsminn asti | na kācit | sarvāsāṃ sadane satatam eva dayitaḥ saṃnihita ityarthaḥ || 112 ||</p>
<p xml:id="HVVU_05_113">navaṃ ramyamārasanto nadantaḥ ṛśyā mṛgā yatra tasminn iha rasena dṛśye ca nitambabhūmer āgatya sairibhair mahiṣaiḥ sarasīsu mahāsaraḥsu sasnehaṃ kṛtvā sthitam | tatra ca saṃtāpavigamāt | tatraiva haṃsair ibhair gajair vā na na sasne | snātam eva || 113 ||</p>
<p xml:id="HVVU_05_114">he asamāṃsa pīvaraskandha, alir atra lāṅgalīnāṃ kusumagucchānabhitaḥ samantān na muñcati | teṣāṃ vinidratvāt | māṃsale ghane aṅge līnāṃ taḍitaṃ bibhradambudaś ca abhitastāna garjitavān | tān iti sa iti ca sarvanāmaprakarṣamatra bravīti || 114 ||</p>
<p xml:id="HVVU_05_115">abhyarṇavarti nikaṭasthamindubimbārdhaṃ maṇibhābhirāpūrayann ayaṃ apsarojanatayā śritaḥ sevitaḥ | samayuḥ sakiṃnaraḥ | ratayā krīḍitayā | abhyarṇavaṃ samudrābhimukhaṃ ṛtir gamanaṃ yasya tādṛśaṃ aśritoyaṃ dhārājalaṃ bibhrat | samayūratayā mayūrayogeṇāhitaśrīr utpāditaśobhaḥ || 115 ||</p>
<p xml:id="HVVU_05_116">adbhutaṃ cedam_-yatsuraiḥ sahitena devena tvayā kailāse nāspadaṃ kṛtam | amunā hṛtacittatvāt | adhika elāsaṃcayo niṣkuṭīnāṃ saṃhatir yatra girau | suṣṭhurasenāmbhasā prītihetunā yeneti nipāto vākyārthaṃ parāmṛśati || 116 ||</p>
<p xml:id="HVVU_05_117">atra ghanaḥ ko na viśaṅkaṭaṃ kṛtvā anuttaratāṃ lokottaratvaṃ bibhrat_ bhramaram ittham iva āha ghoṣair hetubhir abhidhatte | yathā lāṅgalyā navaraja evāmbaraṃ vasanaṃ tadbhavān_ alam atyarthaṃ makarandavān_ samadhuḥ prāvṛṣi prāvṛṣīṣṭa paridadhātu | virahiṇa eva bhūruho vṛkṣās teṣāṃ dāhakatvād davānalaṃ jhaṣakatanatvād iṣṭamakaraṃ ca kāmaṃ diśansamuddīpayan | anuttamanapākṛtaṃ rataṃ yayā tādṛśīṃ striyaṃ aviyoge dayitasaṃnidhau sukhayan | yato rasakṛdanurāgahetuḥ viśaṅko niḥsaṃdehaṣṭaṅkaḥ śobhā yasya || 117 ||</p>
<p xml:id="HVVU_05_118">118 ||</p>
<p xml:id="HVVU_05_119">apāṃ sulabho 'vatāro 'vataraṇamārgaḥ sopānamālā yāsāṃ tādṛśos taṭīḥ, apāṃsulabhāvana adhūsaratayā tārāḥ kacantī ratnarucaś ca bibhrad asau saurabhaśālibhiḥ kusumair alibhiś ca daśa diśaḥ sthagayann upaśobhate | sarāgarāmo 'nuraktaramaṇīkaḥ || 119 ||</p>
<p xml:id="HVVU_05_120">sthānaṃ samucito deśas tadgraheṇa anaghasyākhaṇḍitasya ghanasya nāde viṣaye nāsti āsthā gaṇyatā yasyās tādṛg atra subhrūḥ priyatamalābhe sati | garjato 'py asmān na bibhetīty arthaḥ | strīṇām iti tāsāṃ ghanagarjite sthānagaṇyatā tasyāḥ kiṃcit karatvād ityarthaḥ (?) | nānāvidhāḥ sādhyāḥ suraviśeṣās teṣām āpāta āgamanaṃ yatra | pikāḥ kokilā: kapayaś ca vānarās teṣāṃ tāpaḥ śarīraruk_ ādhirmānasī pīḍā tayoś cāso nirasanaṃ yasyās tathāvidhā vasudhā asya māṃ saṃtoṣayati || 120 ||</p>
<p xml:id="HVVU_05_121">anastaḥ svīkṛto nitambasya bhāro gauravaṃ yayā tayātra yoṣitā viyoge bāṣpaśīkarair ambudānāṃ paṅktir anukriyate | yā jalair natā satī stanitaṃ babhāra | tathāvidhāyāḥ sarvaṣatvāt | anuttamā śreṣṭhā | anutto mānaḥ pūjā yeneti bhagavatsaṃbodhanam | athavā he anuttama sarvātiśāyin_, yā ghanapaṅktir anuttamā gṛhītalakṣmīḥ stanitaṃ na babhāra sā striyānukriyate| tasyā virahe vāṅnirodhāt || 121 ||</p>
<p xml:id="HVVU_05_122">alina eva pannagāḥ sarpās tanmaṇḍalīnām iha darśanaṃ virahijanaṃ khedayati | abhrānto niścitaḥ | aṇḍalīnāṃ brahmāṇḍavyāpinīṃ mūrtiṃ bibhrataṃ, samunnatatvād abhrasya nabhaso 'ntare agāstaravo yasya tādṛśaṃ cāmuṃ nagaṃ ratnakiraṇasaṃhatir alipat_ churitavatī || 122 ||</p>
<p xml:id="HVVU_05_123">ūrmimatyo nadyas tāsām iha salilaṃ varṣābhir abhivardhitaṃ kaḥ saṃtatāra | na kaścit | sikatāsūpaleṣu ca sajjanaṃ bruḍanaṃ tena tāpadaṃ khedakaram | rasikatayā rasenopalasantyā janatāyāḥ padaṃ viharaṇasthānam iha ketakīvanaṃ cotkalikā ruharuhikā unmukhāś ca kalikāḥ pratanoti | saṃtatāḥ sthirāḥ || 123 ||</p>
<p xml:id="HVVU_05_124">hemnā suvarṇena masāraiś ca maṇibhedaiḥ sārā prakarṣavatī vasudhā yatra tādṛśīṃ kaṭakalakṣmīm amṛtamucā jaladenādhikaṃ malinitāṃ eṣa bhūbhṛd bibharti | rājāpi śiviraśobhām īdṛśīm eva bibharti | he amama nirahaṃkāra, iha cādhikamalini padminyāṃ sārasāḥ śrotṝṇāṃ karṇagocaraṃ ravasudhāṃ virutāmṛtaṃ prāpayanti | tām iti prakṛṣṭām || 124 ||</p>
<p xml:id="HVVU_05_125">mānāt_ na anāvilā api tvāvilaiva tathāvidhāpi vadhūr atra sarasi kaumudaṃ kulaṃ kumudavanaṃ vīkṣya dayite prasīdati kāluṣyaṃ jahāti | anu ca atrasantau eva santau vartamānau nānāvilāseṣu rasikau ca kāntau surate amandaṃ saṃmadaṃ bhajataḥ | kāntaś ca kāntā ca kāntāv ity ekaśeṣaḥ || 125 ||</p>
<p xml:id="HVVU_05_126">bandhurāgaṃ sundarataru vanaṃ yad iha kusumair varjayituṃ mayūrāṇāṃ kekāravasya śamanī śarat_ na yatate| tenāpi ramaṇībandhau priye rāgam avaśaṃ balād anīyata prāpitā || 126 ||</p>
<p xml:id="HVVU_05_127">navā tatā ca mālatī jātis tatra rasikatāṃ rasaṃ adabhraṃ bahulaṃ itayā bhramaryā asmin_ āravapuṣā bhramareṇa saha sthitam | eṣā ca ratau suratakāle śītalamarutsahitā nadī sudṛśā na na niṣevyate | niṣevyata eva | tamālatīrasikatāsu madena kṣībatayā saṃcāritayā sahāraṃ ca vapur yasyās tayā | bateti vismaye || 127 ||</p>
<p xml:id="HVVU_05_128">asyāvanau satīḥ khyātīḥ ṛtasya prāptavataḥ tīravanaiścātasya pīnamīnā sthūlataratimiḥ sarasī taṭamārgaṃ titaṃsati vikāsayitum īhate | śaradi svalpajalatvāt | sati śobhane munivane ca kaścid api so 'dhikaḥ siṃhādis tam alpabalaṃ gajādim atra na mīnāti na bādhate | mahāpuruṣasaṃnidhau virodhinām api virodhābhāvāt | uktaṃ ca ‘tatsaṃnidhau vairatyāgaḥ’ iti || 128 ||</p>
<p xml:id="HVVU_05_129">he nuta sarvapūjita, iha hemante rāgeṇa mohitatvāt_ aram atyarthaṃ ko nāramata | sarva eva cikrīḍa | ratikelisaṃpadāmatanutara āgamaḥ parijñānamāgamanaṃ vā tenohito rāgamohita iti jñātaḥ | haimanīti hemantaśabdādidam arthe ‘sarvatrāṇ_ talopaś ca’ ity aṇtalopau || 129 ||</p>
<p xml:id="HVVU_05_130">vidalatkali naśyatkalahaṃ kṛtvā kāntaviṣayaṃ rāgaṃ alavamastokaṃ gatayā ramaṇyā sevitam iha kānanatalaṃ śobhāṃ bibharti | vidalanti vikasamānāni kalikāntarāṇi navanavā mukulās teṣām āgamo yeṣu tādṛśā lavaṅgā yatra tadbhāvena hetunā || 130 ||</p>
<p xml:id="HVVU_05_131">iha sā śrīḥ anūnitāni kenacid aparibhūtāni meros taṭāni hasati sma śreṣṭhatayā jahāsa | rasāt_ sānūnavekṣya taruṇīṣu sneham avadbhiḥ parirakṣadbhir amaraiḥ śritadhāmni sevitasthāne smarasādaḥ kāmajanitā glānis tadvadbhir itān_ avalambitān | sati śobhane || 131 ||</p>
<p xml:id="HVVU_05_132">atra kāntāraṃ dhavalayataḥ sitīkurvāṇasya kundakusumasyāmodās tava ghrāṇam ālimpanti | ghanatvāt | ta iti vā teṣāṃ prakṛṣṭatoktā | dhavalayataḥ priyatamāśleṣāt_ aram atyarthaṃ hṛṣṭā ca kāntā surataṃ prati kā nāma udāste tāṭasthyam avalambate || 132 ||</p>
<p xml:id="HVVU_05_133">asyāvaniḥ aṇīyasy api svalpatarāṇi kundaṃ dadhatī haraty āvarjayati | ruddhāmarā ramyatayā vaśīkṛtasurā | śiśirasya sāraṃ sarvasvabhūtam | kundasya śaiśiratvāt | itaś coddhāmarāśi prodgatatejaḥpuñjaṃ maṇinikaraṃ śirasā bibhrad asāv adrir virājate | ramaṇīyā sītā kṣitir yasya saḥ || 133 ||</p>
<p xml:id="HVVU_05_134">avisrasetyādi viśeṣakam | he īśa, iha vanabhūmir evaṃvidhā satī ātmānaṃ sphuradrūpatāṃ bibhratī me priyatvam āyāti prītiṃ tanute | nāsti visrasā jaraiva arir yasya, samadānāṃ kṣayaṃ jānāti yaḥ, asamam utkṛṣṭaṃ dakṣasya yajñaṃ nāśayati yaḥ, iti cāmantraṇaṃ viśeṣitam | iha kīdṛśe | nāśiñjau mañjīraśiñjitasahitāv eva | niranubandhakena śabdenātra ‘supsupā’ iti samāsaḥ | tathāvidhābhyāṃ pādābhyām anaghā manohāriṇyo nākarāmāḥ svargayoṣito yatra tādṛśe | nāsti visra āmagandho yeṣāṃ taiś ca vastubhiḥ sāre samutkṛṣṭe | vanabhūs tu japāyā ādānam uccayo yebhyas tathāvidhā ghanā ākarās tadutpattideśā yasyāṃ sā || 134 || </p>
<p xml:id="HVVU_05_135">śiśirarasāni śītajalāni sarāṃsi yatra | rāviṇaḥ saśabdā vayaḥ pakṣiṇo yatra | marmaraḥ śuṣkaparṇadhvaniḥ sa vidyate yasyāḥ| akāro 'tra matvarthīyaḥ | ārād dūrata eva adamānāṃ avaśināṃ matatarā atyantarucitā | rājibhir jayati utkarṣeṇa vartate rājijit | paṅktibhir lalitaṃ saṃniviṣṭetyarthaḥ | satāṃ saraḥ samūhas tasya āraḥ āgamanaṃ yasyām | saha savena yajñena snānena vā, vasunā dhanena tejasā vā, vartante ye surās teṣām ārāmo viharaṇaṃ tatra madhur vasantāyamāno 'dhvaraḥ kratus tam ārāti gṛhṇāti yā | athavā surāṇām ārāmā upavanabhūtā madhvadhvarāḥ somayāgās tānārātiyā| mūla vibhujāditvāt kaḥ| tataṃ lalantaḥ krīḍantaḥ adarārāsā nirbhayadhvanayo ye sattvāḥ prāṇinas teṣāṃ tvarāṃ krīḍāsu cāturyaṃ rāti dadāti yā | teṣāṃ vā tvarayā āro gatir yasyām || 135 ||</p>
<p xml:id="HVVU_05_136">kundānāṃ ca makarando vidyate yasyām | he vidhūtamāya, ātmavatāṃ kṛtinām iha damakaraṃ sauṣṭhavaṃ atikuṃ parāṃ bhūmiṃ āpannam | vratāpe tapobhiḥ sulabhe | davatīvratāpe dāvāgninātiśayena saṃtapte || 136 ||</p>
<p xml:id="HVVU_05_137">ātipātino javena vrajantaḥ sārāvā nadā yatra yādṛśīyaṃ taṭī bhrājate | abhihato dānavānāṃ rāsaḥ siṃhanādo yeneti bhagavatsaṃbodhanam | iyaṃ ca gajasaṃhatiḥ sā yūtham atipāti sutarāṃ parirakṣati | aviratena saṃtatena dānena varā śreṣṭhā | sārā sthirā| vanaṃ dayate rakṣati vā | ‘deṅ_ rakṣaṇe’ | avanaṃ rakṣaṇaṃ vā dadāti | vanāni vā dyati khaṇḍayati yā || 137 ||</p>
<p xml:id="HVVU_05_138">
aghaṃ pāpam iha dāridryaṃ tadvato janān asminn age tarūṇāṃ paṅktir avati na na | api tu trāyate | vaśaphalā | sadānanāge samadadantini | sadānanā sumukhī haṃsānāṃ paṅktiś ca navena śaphānāṃ pādaikadeśānāṃ lāghavena pulineṣu carati || 138 ||</p>
<p xml:id="HVVU_05_139">visāri vistīrṇaṃ akhilatāpi ca sarvagatātapaṃ śikharaṃ bhartur udvoḍhur etasya svargān na kiṃcid apy ūnā parāgeṇa ca puṣparajasā kapiśā kṣitiś cūtatarubhiḥ pikānāmālīḥ paṅktīr unmadayati | kālīḥ śyāmalāḥ | bhaṅgena khaṇḍanayā dūnāparāgā upadrutānyataravaḥ kapayo yāsu tathāvidhāḥ śākhināṃ latāś ca yasyām || 139 ||</p>
<p xml:id="HVVU_05_140">vāri salilaṃ tacchālinā anena kā rasā bhūmir na rājitā | āsave madhupāne ativāsanā prasaktir yeṣāṃ tādṛśā alino yatra tathāvidhāḥ śārivā auṣadhiviśeṣā yasyām | sārabhāvaḥ sāratvaṃ tadvānnīlimā yeṣāṃ tādṛśāny abhrāṇi malate dhārayati yā | vibhā vividhakāntiḥ | sālās tālāś ca taruviśeṣās tanmayāni kānanāni yasyām | latāsu alasa ālasyaṃ kiṃcid vātavepitatvaṃ yasyām | alasaśabdo 'tra vṛttau guṇamātravacanaḥ | yathā-‘dvyekayor dvivacanaikavacane’ ity atra dvyekaśabdau | latābhir vā lasā lasantī | parā prakṛṣṭā | durāpayā ca śriyā śritāny ajirāṇi aṅganāni yasyām || 140 ||</p>
<p xml:id="HVVU_05_141">savapuṣam ityādi viśeṣakam | ayantritāni apratihatāni yānāni vimānāni santi yasya tathāvidhamamaracakraṃ kartṛ sadbhir āmodai rājitaṃ yaṃ adhivasati so 'yaṃ girir ātmānaṃ dhārayati | kīdṛśam | savāḥ kratavas tān_ palāśāditadaṅgajanakatvena puṣṇāti yas tādṛśam | utkaram unmayūkhaṃ hāṭakaṃ suvarṇaṃ yatra | akṣatatir vibhītakapracayaḥ, niśā haridrā, asanābhidhā agās taravaḥ, tālyas taruviśeṣāḥ, asya sarvasya savanam utpādakam | śakalitā bhagnā atanurasāḥ prabhūtaniṣyandā dhavās tarubhedā yena tādṛśaḥ samado navaś ca nāgotkaro yatra | jarayā cājitāḥ sattvāḥ prāṇino yatra | tathā saha vapuṣā devarūpatvāj jaṅgamenākāreṇāpi vartamānam | udgatāḥ karahāṭākhyāḥ kusumaviśeṣā yatra| kabatra samāsāntaḥ | akṣatāny akhaṇḍitāni tiniśānām oṣadhiviśeṣāṇāṃ sanāgānāṃ puṃnāgatarusahitānāṃ tālīsānāṃ ca tarubhedānāṃ vanāni yatra | madanavaśāḥ smaraparatantrāḥ ata eva kalitātanurasā gṛhītabahalaśṛṅgārā ye dhavanāgāḥ puruṣaśreṣṭhās taiḥ saha vartamānam | dhavanāgeti ‘vṛndārakanāgakuñjaraiḥ pūjyamānam’ iti samāsaḥ | unnatāḥ karañjākhyās taravo yatra | rājitaṃ sattvam audāryaṃ tadvatāṃ yatra | atha trayāṇāṃ viśeṣaṇasamāsaḥ | vivardhamānena dāmodareṇa hariṇā atyunnatatvād ajitam | tritaye ca dharmārthakāmalakṣaṇe trivarge tadvatām upakārakatvād anavadyaṃ doṣarahitam || 141 ||</p>
<p xml:id="HVVU_05_142">142 ||</p>
<p xml:id="HVVU_05_143">143 ||</p>
<p xml:id="HVVU_05_144">madhukaretyādi yugalakam | kalabhānāṃ rāśeḥ samūhasya rasā bhūmis tayā akṣais tālaiḥ sālaiś ca saha vartamānaṃ girim amuṃ vilokya kasyāścid aṅganāyāḥ sakhī kāntaṃ tadīyam eva dayitam abhyupetya śirasā natā satī evam abhidadhāti | sakalaḥ samagro bharas tadīyasya kāryasyodvahanaṃ yasyāḥ ata evālam atyarthaṃ kṣatālasā vihatālasyā | kiṃ vadatīty āha-he kitava vañcaka, tava sā natabhrūḥ utkaṇṭhamānatvād adhunā virahe kānanānāṃ kulebhyaḥ samūhebhyaḥ spṛhayati spṛhāṃ karoti | kulebhya iti ‘spṛher īpsitaḥ’ iti saṃpradānasaṃjñā | sādhu subhagaṃ kṛtvā stabakitā bakulā yeṣu | nākānanānāṃ ramaṇīyatayā svargasya mukhabhūtānām | ata eva tatrāsakṛdanubhūtatvāt samānasukhatvāt tasyās tadviṣayā spṛhā | yadi vā durlabhaṃ tam avadhārya tattatsundarapadārthadarśanenāsmano 'pamṛtyum abhimanyamānā kānanāni tathāvidhāni abhilaṣatīty abhiprāyaḥ | yathoktam_-‘dhatte cakṣur mukulini raṇatkokile bālacūte mārge gātraṃ kṣipati bakulāmodagarbhasya vāyoḥ | dāvapremṇā sarasabisinīpattramātrāntarāyas tām yanmūrtiḥ śrayati bahuśo mṛtyave candrapādān_ ||’ iti || 144 ||</p>
<p xml:id="HVVU_05_145">145 ||</p>
<p xml:id="HVVU_05_146">he hara, amī gajā jale nimajjya hastaveṣṭān_ karāṇāṃ kuṇḍalīkaraṇāni rayād uttambhayanti utthāpayanti | anuttaṃ anirākṛtaṃ bhayaṃ janmamaraṇādijanitaṃ trāsam aharahaḥ pratyahaṃ tirayato 'bhibhavataḥ taveṣṭāṃś ca samādhibhājo nirīkṣyātra manaḥ prasīdati prītim āpadyate vaimalyaṃ vā vrajati || 146 ||</p>
<p xml:id="HVVU_05_147"> madena kṣībatayā viśadaḥ spaṣṭo nave rate raso yasyāḥ sā apajarajanatā surasamūhaḥ sakṛdekavāram avyavadhānena viharati | he anavara sarvottama, iha ca tarasā vegena ratimannirvṛtaṃ cetaḥ karmabhūtaṃ kim iva vastu nāviśat | sarvam eva ramyatayā viveśa || 147 ||</p>
<p xml:id="HVVU_05_148">vigatā jarā āmayāś ca vyādhayo yeṣāṃ taiḥ suraiḥ | he atanunā ghanena rasena atisāraṃ sarvotkṛṣṭaṃ kṛtvā nuta praṇata, ripava eva vanaṃ taddāhi ca sāhasaṃ prakṛtaṃ yasya | nāsti ca satataprabuddhatayā triyāmā rātrir avidyā vā yasya tādṛśa he īśa, iha gavi bhūmau yāṃ sthitiṃ bibhratī janasaṃhatir arājata sā sthitiḥ svarge 'pi, ahīnāṃ dānavānāṃ ca puri nagaryāṃ sahasā na sulabhā manorājyair api || 148 ||</p>
<p xml:id="HVVU_05_149">he anavara, tārā dīptimanto maṇimayīnāmiṣṭakānāmantā yeṣu tādṛśaiḥ suvarṇaharmyair iha meror api sā śrīr dhūnitā | paribhūtetyarthaḥ | atra ca rahasi ramaṇībhir iṣṭair manohāribhiḥ kāntaiś ca ramaṇair akhedais tatparair eva līlā prāptā | sādhūn uttamān_ guṇān_ itā prāptā navaratā cāpūrvasuratā || 149 ||</p>
<p xml:id="HVVU_05_150">vidhutā panasanāmnāṃ tarūṇāṃ mālā yatra tathā kṛtvātra malayavātasaṃhatir vahati | sādaraṃ kāmināmātmanaś cāvasādapradaṃ vadhūnāṃ sadapi mānaviṣayaṃ dhairyaṃ jayantī nyakkurvāṇā | vātānāṃ samūho vātyā | ‘pāśādibhyo yaḥ’ | atra tejasā vidhutapanasamā candrārkasadṛśī mokṣaṃ ca sādaraṃ saprayatnaṃ sajjayantī anusaṃdadhānā alam atyarthaṃ munisaṃhatirasau bhrājate || 150 ||</p>
<p xml:id="HVVU_05_151">alakā eva arālatayā latās tābhir lāñchitam iha kiṃnarīṇāṃ lalāṭaṃ svedakaṇārdraṃ ravir usraiḥ kiraṇaiḥ kartā sādhu karoti | sādhukāriṇi tṛn_ | āsāṃ cāśvamukhīnām aviralair dhanaiḥ kalaiś ca madhurais tālaiḥ karayor anyonyam abhighātair āñchitaṃ kṛtāyāmam idaṃ gītaṃ virahiṇījanasya gātrayaṣṭiṃ rīṇāṃ durbalāṃ kiṃ na vidhatte | karoty eva | atra-‘kalā dvādaśa ca proktāś caturviṃśatir eva ca | catvāriṃśattathāṣṭau ca tathā ṣaṇṇavatiḥ kalāḥ ||’ ityevaṃ parigaṇitarūpā gītaśāstre nimeṣapañcakaparimāṇatayā prasiddhāḥ kālāvayavāḥ kalāḥ tā aviralā yatra tathā kṛtvā tālaiś ca cañcupuṭacācapuṭādibhir āñchitaṃ nibaddhaṃ gītam ity api yojyam | amunā ca ślokena bhagavato viśrāntinimittaṃ madhyāhnasamayaṃ sūcitam āhuḥ || 151 ||</p>
</div>

<!--
<div n="06" type="chapter"></div>
<div n="07" type="chapter"></div>
<div n="08" type="chapter"></div>
<div n="09" type="chapter"></div>
<div n="10" type="chapter"></div>
<div n="11" type="chapter"></div>
<div n="12" type="chapter"></div>
<div n="13" type="chapter"></div>
<div n="14" type="chapter"></div>
<div n="15" type="chapter"></div>
<div n="16" type="chapter"></div>
<div n="17" type="chapter"></div>
<div n="18" type="chapter"></div>
<div n="19" type="chapter"></div>
<div n="20" type="chapter"></div>
<div n="21" type="chapter"></div>
<div n="22" type="chapter"></div>
<div n="23" type="chapter"></div>
<div n="24" type="chapter"></div>
<div n="25" type="chapter"></div>
<div n="26" type="chapter"></div>
<div n="27" type="chapter"></div>
<div n="28" type="chapter"></div>
<div n="29" type="chapter"></div>
<div n="30" type="chapter"></div>
<div n="31" type="chapter"></div>
<div n="32" type="chapter"></div>
<div n="33" type="chapter"></div>
<div n="34" type="chapter"></div>
<div n="35" type="chapter"></div>
<div n="36" type="chapter"></div>
<div n="37" type="chapter"></div>
<div n="38" type="chapter"></div>
<div n="39" type="chapter"></div>
<div n="40" type="chapter"></div>
<div n="41" type="chapter"></div>
<div n="42" type="chapter"></div>
<div n="43" type="chapter"></div>
<div n="44" type="chapter"></div>
<div n="45" type="chapter"></div>
<div n="46" type="chapter"></div>
-->
    </body>
  </text>
</TEI>
